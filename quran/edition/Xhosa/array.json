[
  {
    "chapter": 1,
    "versesCount": 7,
    "verses": [
      "Egameni lika-Allâh1, uSolubabalo, uSozinceba",
      "Iindumiso (zonke) mazibe kuAllah iNkosi, uMlondolozi wamazwe",
      "USolubabalo, uSozinceba",
      "UMlawuli weMini yoMgwebo",
      "NguWe (Wedwa) esiMnqulayo, nguWe Wedwa esicela uncedo kuYe",
      "Sikhokelele eNdleleni ethe Tye",
      "INdlela yabo uBabalo lwaKho lwaba phezu kwabo, hayi kweyabo ingqumbo (yaKho) yaba phezu kwabo, ingabi yiyo neyabo balahlekayo. Aamîn"
    ]
  },
  {
    "chapter": 2,
    "versesCount": 286,
    "verses": [
      "Alif-Lâm-Mîm",
      "Esi sisiBhalo ekungekho ntandabuzo kuso, sisiKhokelo kwabo bamoyikayo uAllâh",
      "Abakholwa kongabonwayo (uThixo), bamisele iSalâh1 bachithe2 (kumalizo) oko Sibaphe kona",
      "Nabo bakholwa koko kutyhilwe kuwe3 nakoko kwatyhilwa ngaphambilikunaweyayebonabakholwangokunyanisekileyo kuBomi oBuzayo",
      "Aba ngabona bakwisiKhokelo (sokwenene) esivela eNkosini yabo yaye ngabo abaya kuphumelela",
      "Inene bona abangakholwayo kuyafana kubo, nokuba ungabalumkisa okanye ungabalumkisi, abayi kukholwa",
      "UAllâh Uzitywinile iintliziyo zabo. Ekuveni kwabo nasekuboneni kwabo kukho isigqubuthelo. Siya kuba sikhulu isohlwayo sabo",
      "Ebantwini kukho abathi: “Siyakholwa kuAllâh nakwiMini yokuGqibela,” kodwa bengakholwa",
      "Bacinga ukuba bakhohlisa uAllâh kunye nabo bakholwayo kanti bazikhohlisa kwabona koko abaqondi",
      "Ezintliziyweni zabo kukho isifo kwaye, uAllâh, Usongezelele isifo sabo kananjalo siya kuba sikhulu isohlwayo sabo ngokuba bexoka",
      "Xa kusithiwa kubo: “Musani ukwenza ubutshinga emhlabeni.” Bathi bona: “Thina singabenzi boxolo.”",
      "Ayingabo ngenene na abenzi bobutshinga? Kodwa abaqiqi",
      "Naxa kusithiwa kubo: “Kholwani njengoko abantu4 bekholwa,” bathi bona: “Thina sikholwe njengoko izidenge zikholwa?” Ayingabo na abona bazizidenge? Kodwa abazi",
      "Naxa bekunye nabo bakholwayo, bathi: “Siyakholwa”, kodwa bathi besakuba bedibene nooSathana babo, bathi: “Thina enyanisweni sikunye nani, eneneni besigculela nje.”",
      "UAllâh ngokwaKhe Ugculela ngabo, Aze Abayekele ekugabadeleni kwabo, bayabule ngobumfama",
      "Aba ngabo bathenga ukulahleka ngexabiso lesikhokelo, ngenxa yoko ke urhwebo lwabo alunanzuzo, kwaye abanaso nesiKhokelo",
      "Imfano yabo inqwa neyomntu owaphemba umlilo, wathi ilitha lawo lisakuba limrhangqile, uAllâh Wabahlutha ilitha labo,Wabashiya ebumnyameni abakwazi ukubona",
      "Isithulu, isimumu, nemfama azibuyeli (eNdleleni)",
      "Kungenjalo banje ngesiphango esisesibhakabhakeni, esinobumnyama kuso nokubaneka, (abaye bathi) ngenxa yezithonga zendudumo bavingce iindlebe zabo ngeminwe yabo besoyika ukufa.UAllâh Ubarhangqele abangakholwayo",
      "Ukubaneka kuphantse kubahluthe ukubona kwabo, ngalo lonkeixeshaukubanekakulanyazaphambikwabobayahamba, kuze kuthi kusakubacimela, bame ngxishi.Ukuba uAllâh Ebethanda Ebengasuka Abatshabalalisele ukubona nokuva kwabo. Inene uAllâh Unamandla ngaphezulu kwezinto zonke",
      "Hini na bantu! Nqulani iNkosi5, uMlondolozi wenu, Owanidalayo, Wadala nina nabangaphambili kunani, ukuze nibe nokuzuza ubulungisa",
      "Owanenzela umhlaba wandlaleka nesibhakabhaka saba luphahla lwenu, Wahlisa amanzi esibhakabhakeni, Waza ngawo Wavelisa iziqhamo zaba kukutya kuni. Musani ukuzenza abavukeli kuAllâh, niyazi (inyaniso)",
      "Ke kaloku ukuba niyasithandabuza isiTyhilelo eSisityhile kwisiCaka6 seThu, (UMuhammad), vezani i Sûrah (isahluko) efana nayo nize nibize amangqina enu ngaphandle koAllâh, ukuba ninenyaniso",
      "Ukuba anikwazi ukukwenza oko kwaye anisokuze nikwazi, zilumkeleni ke ngoko kuMlilo (wesiHogo) osivuthisi sawo singabantu namatye, ulungiselelwe abangakholwayo",
      "Vakalisa iindaba zovuyo kwabo bakholwayo, benza izenzo zobulungisa, inene okwabo iya kuba yiMiyezo ekumpompoza imilambo ngaphantsi kwayo. Maxa onke bephiwa ukutya apho, baya kuthi: “Oku koko sasidla ngokukuphiwa mandulo7”, kuba kaloku baphiwa izinto ngokwemfano. Kananjalo apho baya kuba nabalingane abanyulu baze bahlale apho ngonaphakade",
      "Inene uAllâh Akumenzi ntloni ukuzekelisa nangengcongconi, ngokukodwa xa loo nto iyinto enkulu kunayo. Ke bona abakholwayo bayazi ukuba le yinyaniso evela eNkosini yabo, kodwa bona abangakholwayo, bathi: “Ingaba Uthetha ukuthini uAllâh ngalo mzekeliso?” UAllâh Ulahlekisa abaninzi Ngawo, Aphinde Akhokelele eNdleni abaninzi ngawo. Phofu ngawo Ulahlekisa kuphela abo bazizingcoli",
      "Abo baphula uMnqophiso ka-Allâh emveni kokuba sele uqinisekisiwe, bahlukanise noko uAllâh Ayalele ukuba kudityaniswe, baphinde futhi benze ubutshinga emhlabeni: Abo ngabo kanye abangabalahlekelwa",
      "Ningathini na ukuba nale ukukholwa kuAllâh? Ekubeni nina nanifile Waza Yena Waninika ubomi! Kwaye Esaya kuninika ukufa: Aze Aphinde Aninike ubomi. Nibe kwakhona nisaya kuphinda nibuyele kwakuYe",
      "Yena nguloWo Wadala nina nokusehlabathini konke. Waphinda Waphethukela ezulwini,Walibumba langamazulu asixhenxe, kwaye Yena nguMazi weento zonke",
      "Ke kaloku Yathi iNkosi Yakho Isakuthi kwiingelosi: “Yabonani! Ndiza kwenza ummeli ehlabathini”, zathi zona: “Uza kwenza apho umntu oza kuthi enze ubutshinga, aphalaze negazi lo gama thina siya kuba siKuzukisa ngeendumiso zaKho, siKungcwalisa nokuKungcwalisa?” Wathi Yena, “Inene Mna Ndazi eningakwaziyo nina.”",
      "Wamfundisa (uAllâh) uAdam amagama8 azo zonke (izinto) Wazibeka phambi kweengelosi, Wathi kuzo: “Ndixeleleni ke amagama azo ezi (zinto) ukuba ninenyaniso.”",
      "Zathi zona: “Uzuko malube kuWe, asinalwazi thina ngaphandle koko sakufundiswa nguWe. Inene Wena UnguSolwazi, uSobulumko.”",
      "Wathi Yena: “Wena Adam, zixelele amagama azo, wathi esakuzixelela amagama azo, Wathi Yena: Andinixelelanga na Mna ukuba Ndazi iimfihlelo zamazulu nomhlaba? Yaye futhi Ndazi enikuvezayo nenikufihlayo?”",
      "Kananjalo Sathi9 Sisakuthi kwiingelosi: “Qubudani kuAdam.” Zawa, zaqubuda zonke, kwashiyeka uIblîs. Wakhukhumala waba nekratshi, waba ngomnye wabangakholwayo",
      "Sathi: “Wena Adam hlala, wena nomfazi wakho eMyezweni, nidle apho kuwo iziqhamo naphi na apho nithande khona; kodwa ningasondeli kuwo lo umthi, kungenjalo niya kuba ngabenzi bobubi",
      "Kodwa uShaytân (uSathana) wabaphambukisa koko, wabakhupha kwimeko yolonwabo ababekuyo, Sathi: “Yihlani phantsi10, omnye abe lutshaba lomnye! Kuya kuthi ke apho emhlabeni kubekho indawo yokuhlala kwenu nembonelelo okwethutyana”",
      "Waza uAdam wazuza amazwi11 esiTyhilelo eNkosini yakhe, wathi kananjalo wabuyela kuYo ngenguquko. Inene Yona nguMxoleli, uSozinceba",
      "Sathi: “Yihlani ninonke phantsi, (nimke) apha12; kodwa kuya kuza apho kuni isiKhokelo, sivela kuM; ke abo baya kusilandela isiKhokelo saM; kubo akuyi kubakho koyika, bengayi kuxhalaba”",
      "Ke bona abo bangakholwayo, baphika imiqondiso13 yeThu, abo ngamadlelane oMlilo, baya kuhlala apho ngonaphakade",
      "Hini na Bantwana bakwaSirayeli! Khumbulani uBabalo lwaM eNdaluthoba phezu kwenu, nizalisekise uMnqophiso wenu kuM njengoko Mna Ndawuzalisekisayo uMnqophiso waM kuni nize noyike Mna",
      "Kholwani koko Ndikuthobileyo kungqina oko kukuni. Musani ukuba ngabokuqala ekungakholweni kuko oko; kananjalo musani ukuthengisa ngeMiqondiso yaM ngexabiso elincinane. Yaye futhi yoyikani Mna",
      "Musani ukugqumelela inyaniso ngobuxoki, kananjalo ningayifihli inyaniso niyazi",
      "Yenzani iSalâh ninikele ngomrhumo weZakâh14 niqubude kunye nabo baqubudayo",
      "Nina niyalela abantu ngokulungileyo nize nina nizilibale kodwa ningabafundi besiBhalo! Kanti aniqiqi na",
      "Funani uncedo (kuAllâh) ngomonde nangeSalâh, inene kunzima oko kodwa hayi kwabo bantliziyo zithobekileyo",
      "Bona bakholelwayo ekubeni ngenene baya kudibana neNkosi, uMlondozi wabo nasekubeni baya kubuyela kuYo ngenene",
      "Hini na! Bantwana bakwaSirayeli! Khumbulani ubabalo lwaM eNdanibabala ngalo kunye noBubele baM eNdanenzela bona ngaphezu kwendalo yonke",
      "Yoyikani ke ngoko iMini apho kungayi kubakho mphefumlo uya kuzuzisa nto omnye, kungekho ntethelelo iya kwamkelwa kuwo, kungekho nambuyekezo iya kwamkelwa kuwo, bengesayikuncediswa nakuncediswa",
      "Khumbulani okokuba Sanikhupha kubantu bakwaFir’awn15 ababeningcungcuthekisa ngesohlwayo esibuhlungu, begwinta oonyana benu basindise iintombi zenu. Olo yayiluvavanyo olukhulu oluvela eNkosini Yenu",
      "Yabonani! Sanicandela ulwandle Sanisindisa, Satshonisa abantu bakwaFir’awn nijongile",
      "Sathi Sisakumisela uMûsâ16 iintsuku ezimashumi mane, nasuka nina emveni kwakhe nashiyeka nizithabathela ithole (nalinqula), naba ngabagabadeli",
      "Kanti nasemva koko Sanixolela ukwenzela ukuba nifunde ukuba nombulelo",
      "Khumbulani kananjalo okokuba Sanika uMûsâ isiBhalo kunye nenqobo (yokwahlula okulungileyo kokubi) khon’ukuze nibe nokukhokeleleka",
      "Yabonani! UMûsâ wathi kubantu bakubo: “Hini na bantu bakuthi! Niyenze gwenxa imiphefumlo yenu ngokuthabatha ithole (nilinqule), ngoko ke guqukani, nicele itarhu kuMdali wenu, nize nizibulale17, Oko konilungela kuMenzi wenu.” Waza (uAllâh) Wabuyela kuni Wanixolela kuba Yena nguMxoleli, uSozinceba",
      "Khumbulani kananjalo okokuba nathi nina: “Hini na Mûsâ! Asisokuze sikholelwe kuwe thina de sibone uAllâh ngeNkqu.” Kodwa nasuka nadengiswa ziindudumo nokubaneka nisajongile",
      "Saphinda Sanivusa emva kokufa kwenu, khon’ukuze nibe nokubulela",
      "Sanikhusa ngethunzi lamafu Sanihlisela imana nezagwityi (Sathi): “Yidlani koko kulungileyo Sinipha kona”, (kodwa bagwilika) abazanga baSenze bubi ke Thina koko ngabo abazenza ububi",
      "Yabonani! Sathi: “Ngenani kwesi sixeko nidle ngokokuthanda kwenu enithe nakufumana apho kuso, ningene esangweni,. niqubude, nithi: ‘Hittah’ (Sixolele), Sonixolela izono zenu, Siwandisele amalungisa umvuzo wawo.”",
      "Basuka baliguqula bona abenzi bobubi ilizwi18 ababexelelwe lona, bathetha zwi limbi. Sahlisa ingqumbo ezulwini phezu kwabenzi bobubi ngobubi ababenzayo",
      "Yabonani! UMûsâ wacelela abantu bakubo imvula, Sathi kuye: “Betha iliwa ngomsimelelo wakho,” kwampompoza imithombo apho elishumi elinambini, sizwe ngasinye sayazi indawo yaso yokusela. (Wathi uMûsâ) “Yidlani nisele kwimbonelelo ka-Allâh, ningaziphathi kakubi nenze ubutshinga emhlabeni.”",
      "Khumbulani nathi nina: “Hini na Mûsâ! Asinako thina ukunyamezela uhlobo olunye lokudla; ke ngoko sicelele eNkosini yakho ukuba Isivelisele okuhluma emhlabeni, imifuno, iinkonkomire, neekonofile, iilentile namatswele.” Wathi yena: “Ingaba niguqukela kokungento yanto na kunoko kulungileyo? Hambani ke niye esixekweni, inene niya kukufumana oko nikufunayo!” Bathwaxwa kukuhlazeka nembandezelo; bazitsalela ingqumbo ka-Allâh. Oku kwaba ngenxa yokuba basuka bangakholwa kwimiqondiso ka-Allâh, bebulala abaProfeti baka-Allâh ngokungekho lungelweni oko kwaba ngenxa yokugwilika nokugabadela kwabo",
      "Ke bona abo bakholwayo nabo bangamaYuda namaKhristu, namaSabhiya19, nabani na okholwa kuAllâh nakwiMini yokuGqibela, aze enze ubulungisa baya kuwuzuza umvuzo wabo eNkosini yabo. Akuyi kubakho koyika kubo kungayi kubakho kukhathazeka",
      "Yabonani! Sathabatha uMnqophiso wenu, Saphakamisa intaba (yeSinayi) yaqonga phezu kwenu, (Sathi): Bambelelani nkqi koko Sininike kona (nihlale) nikhumbula okungaphakathi apho, khon’ukuze nikwazi ukuqiqa nibe nobulungisa.”",
      "Naphinda nina emva koko nakreqa. Ukuba kwakungekho ngenxa yenceba ka-Allâh kuni, ngenanibe ngabanye babalahlekelwa",
      "Niyabazi abanye benu abaya baphula iSabatha21, eSathi kubo: “Yibani ziinkawu, nideleke, nichaswe.”",
      "Yaye oko Sakwenza kwaba ngumzekelo kubantu bakubo nakwizizukulwana ezilandelayo nesilumkiso kwabo bahlonele uAllâh",
      "Yabonani! UMûsâ wathi kubantu. bakubo: “UAllâh Uyalela ukuba nixhele ithokazi lenkomo. Bathi bona: “Ingaba wenza intlekisa na ngathi?” Wathi yena: “Ndicela ukhuseleko ngoAllâh ukuba ndingabi ngomnye wabazizidenge.”",
      "Bathi bona: “Khawusicelele eNkosini yakho ukuba Yenze kucace kuthi ukuba mayibe lithokazi lini na!” Wathi yena: “Uthi (uAllâh), mayibe lithokazi elingenathole, ingabi lothokazi elingekavuthwa koko libe phakathi kwezi meko zimbini, ngoko ke yenzani oko nikuyalelweyo.”",
      "Bathi: “Khawusicelele eNkosini yakho ukuba Yenze kucace kuthi umbala walo.” Wathi yena, “Uthi, mayibe lithokazi elilubhelu, elimbala uqaqambileyo, libukeke kwabalijongileyo.”",
      "Bathi bona: “Khawusicelele eNkosini yakho ukuba Yenze kucace kuthi ukuba malibe yintoni na. Kuba eneneni kuthi, onke amathokazi eenkomo ayafana. Yaye inene ukuba uAllâh Uyathanda sakusifumana isiKhokelo.”",
      "Wathi yena, “Uthi, ‘Mayibe lithokazi elingazanga liqeqeshelwe22 kulima mhlaba, elingazanga linkcenkceshele masimi, libe lihle, lingabi nambala wumbi ngaphandle kolubhelu oqaqambileyo.” Bathi bona, “(Kulungile), Ngoku usizele nenyaniso.” Balixhela ke nangona babeyenza loo nto benga abangeyenzi",
      "Nikhumbule ukuba nabulala umntu emva koko naphikisana ngokuphathelene netyala elo. Kodwa Yena uAllâh Wakuveza elubala oko nanikufihla nina",
      "Ke kaloku Sathi Thina: “Mbetheni (umfi lowo) ngeqatha lenyama yalo (ithokazi elo).” Wamvusa (ekufeni) ngolo hlobo uAllâh, Wanibonisa imiqondiso yaKhe khon’ ukuze niqiqe",
      "Emva koko, iintliziyo zenu zaba lukhuni zanga zingamatye okanye ngaphezulu nasematyeni. Kuba eneneni akhona amatye ekumpompoza imithombo kuwo.Kanti akhona namanye kuwo aye ahlukane kubini khon’ukuze kumpompoze amanzi kuwo, kanti ngenene akhona namanye aye awe phantsi ngenxa yokoyika uAllâh. Yaye sanukucinga ukuba uAllâh Akakwazi oko nikwenzayo",
      "Ingaba xa nijongile nina (bakholwayo) nicinga okokuba bangaze bakholwe kwiNkolo yenu ekubeni abanye beqela labo balivayo ilizwi lika-Allâh kodwa baligqwetha ngabom, emva kokuba beliqondile",
      "Yabonani! Xa bekunye nabo bakholwayo bathi, “Siyakholwa” kodwa xa behlangene bodwa bucala bathi: “Ingaba nina (maYuda) niza kubaxelela24 abakholwayo (amaMuslim) oko uAllâh Akutyhilileyo25 kuni ukuze banifake engxoxweni Ngaloo nto phambi kweNkosi Yenu, ingaba aniqondi na (maYuda)?”",
      "Abazi na (amaYuda) ukuba uAllâh Uyakwazi abakufihlayo nabakuvezayo",
      "Yaye phakathi kwabo (amaYuda) kukho abangafundanga abangayaziyo iNcwadi, koko babambelele kwiminqweno yabo, akukho nto bayaziyo ngaphandle kokuqikelela (nokuqashisela)",
      "Yeha, ke kwabo babhala incwadi ngezandla zabo baze bathi: ivela kuAllâh ukuze bathengise ngayo ngexabiso elincinane! Yeha, kubo ngoko kubhalwe zizandla zabo! Yeha, kubo ngaloo nzuzo bayifumanayo",
      "Kananjalo bathi: “UMlilo26 awuyi kusichukumisa thina koko iya kuba ziintsukwana nje ezimbalwa. “Yithi: “Ingaba nifumene isithembiso, (esinjalo) na kuAllâh, ngokuba uAllâh Akasaphuli isithembiso (saKhe). Okanye nithetha eningakwaziyo ngoAllâh kusini na?”",
      "Ewe! Lowo uzuza ingeniso (kwizinto) ezingcolileyo, azirhangqele ngezono zakhe, abanjalo baya kuba ngabahlali baseMlilweni; baya kuhlala apho ngonaphakade",
      "Ke bona abo bakholwayo, benza ubulungisa, baya kuba ngabahlali basePaladesi. Baya kuhlala apho ngonaphakade",
      "Khumbulani okokuba Sathabatha uMnqophiso naBantwana bakwaSirayeli (wokuba): Ningakhonzi bani ngaphandle koAllâh. Yibani nenkathalo ngabazali benu nangezizalwana zenu nangeenkedama namahlwempu, nithethe kakuhle ebantwini, miselani, iSalâh, nihlawule umrhumo wamahlwempu, kodwa najibilika nina emva koko nabuya umva ngaphandle kwabambalwa kuni, kwaye nisajibilikile nangoku",
      "Khumbulani okokuba Sathabatha uMnqophiso kuni wokuba: Ningaphalazani igazi phakathi kwenu, ningagxothi abantu bakuni komawenu, kananjalo oku nakumisela, yaye ningamangqina ako",
      "Emvakokoyabakwaniniababulalaabantubakuni, nabagxotha abanye benu emakhayeni abo; nincedisana neentshaba zabo ngokuchasene nabo, ngokugabadela nangenzondo. Bathi xa befika kuni bengabathinjwa nina nibakhulule ngentlawuliso, nangona kwakungekho lungelweni ukubagxotha kwenu. Makube nina nikholwa kwinxalenye yesiBhalo ningayamkeli na enye? Ingaba iyintoni imbuyekezo kwabo benza oku phakathi kwenu ngaphandle kokuhlazeka kweli hlabathi nokuba phantsi kwentuthumbo enkulu ngoMhla woVuko? Ayingaba Akakwazi uAllâh oko Nikwenzayo",
      "Abo ngabo bathenga ubomi beli hlabathi ngexabiso loBomi oBuzayo. Isohlwayo sabo asiyi kwenziwa lula, kwaye abayi kuncedwa",
      "Sanika uMûsâ iNcwadi, Saza Samlandelisa ngothotho lwabaProfeti, kananjalo Sanika u’Isâ27 unyana kaMaryam28 imiqondiso ecacileyo, samxhasa ngoMoya oyiNgcwele29. Ingaba nakusoloko qho xa kufike uMprofeti kuni ephethe oko nina ningakuthandiyo niba nenkukhumalo? Abanye nala ukukholwa kubo bambi nababulala",
      "Bathi: “Iintliziyo zethu zisongelwe.30” Nakanye, uAllâh Ubaqalekisile ngenxa yokungakholwa kwabo, kuncinane abakholelwa kuko",
      "Bathi kwakufika isiBhalo31 kubo, sivela kuAllâh, singqina eso sikubo nangona kwakumathuba angaphambili babehleli becela kuAllâh ukuba Abanike uloyiso32 phezu kwabo bangakholwayo, kodwakwathi kwakufika oko bakwaziyo basuka bala ukukholwa kuko. Ke kaloku isiqalekiso sika- Allâh masibe phezu kwabangakholwayo",
      "Akusangcole ngako oko bathengisa ngemiphefulo yabo kuko, ngokuthi bale ukukholwa koko kutyhilwe nguAllâh, bebangwa ngumona wokuba uAllâh ngoBabalo lwaKhe Ethe Wathumela uMyalezo waKhe kuye nabani na Amthandileyo kwiziCaka zaKhe. Ngokwenza oko bazibizele ingqumbo phezu kwengqumbo. Siya kuba lihlazo (elibi) isohlwayo sabo bangakholwayo",
      "Xa kusithiwa kubo, “Kholwani koko uAllâh Akutyhilileyo,” bathi bona, “Thina sikholwa koko kwatyhilwa kuthi.” Kodwa abakholwa koko kwatyhilwa emva kwako. Nangona kuyinyaniso engqina oko kukubo. Yithi kubo: “Nababulalelani ke abaProfeti baka-Allâh ukuba ngenene niyakholwa?”",
      "Inene uMûsâ wafika kuni nemiqondiso ecacileyo; kodwa phezu kwako konke oko nina nanqula ithole emva kwakhe naba ngabagabadeli",
      "Yabonani! Sathabatha uMnqophiso wenu, Saphakamisa intaba yaqonga phezu kwenu (Sathi): “Bambelelani nkqi koko Sininike kona niphulaphule (kuThi).” Bathi bona, “Sivile asathobela”, neentliziyo zabo zabe zizele kukunqula ithole ngenxa yokungabi nalukholo kwabo. Yithi: “Ikukungcola into eniyiyalelwa lukholo lwenu ukuba niyakholwa.”",
      "Yithi: “Ukuba ngaba ikhaya lasemva kobu bomi elikuAllâh lelenu ngokukodwa, alinakufunyanwa ngabanye abantu, langazelelani ukufa ke ukuba ninyanisile.”",
      "Kodwa abasokuze bakulangazelele (ukufa) ngenxa yoko bakwenze ngezandla zabo yaye uAllâh Unolwazi ngabakwenzayo",
      "Inene uya kuwafumana (amaYuda) ingawona abunyolukele kakhulu ubomi beli hlabathi kwaye abunyolukele ngaphezulu nakubakhonzi bezithixo. Ngamnye kubo unga anganikwa iwaka leminyaka lobomi. Kodwa ukuphila ithuba elide kangako akuyi kumsindisa nakancinane kwisohlwayo. Yaye uAllâh Ukubona konke oko bakwenzayo",
      "Yithi: “Nabani na olutshaba kuJibrîl kuba uzise isiTyhilelo entliziyweni yakho ngemvume ka-Allâh singqina oko kwatyhilwa ngaphambili kunaso, sikwasisiKhokelo neendaba zovuyo kumakholwa",
      "Nabani na olutshaba luka-Allâh, iingelosi zaKhe, abaProfeti baKhe, uJibrîl noMikâla33 inene, uAllâh Ulutshaba kwabangakholwayo.”",
      "Kananjalo Sityhile iiVesi ezicacileyo (ze’Kur’ân) kuwe yaye akukho namnye ongakholwayo kuzo ngaphandle kwabenzi bobubi",
      "Asiyonto yabo yesiqhelo na (into yokuba) qho xa benze uMnqophiso; iqela elithile apha kubo liwujule phaya? Ewe! Inyaniso kukuba uninzi lwabo abakholwa",
      "Kananjalo kuthe kwakufika uMthunywa34 evela kuAllâh, engqina oko kukubo, iqela labo babenikwe isiBhalo basijula kude emva kwabo isiBhalo sika-Allâh, benza ngathi abasazi",
      "Balandela okwakusenziwa ngenkohliso zizingcoli ngokuchasene nobukumkani bukaSulaymân35: Abachasi bokholo yayingengoSulaymân koko yayizizingcoli, ezafundisa abantu ukwenza imilingo nezinye izinto (zobugqi) ezikwanjalo ezehla eBhabheli kwiingelosi ezimbini, uHârût noMârût. Akukho nanye kuzo eyafundisa mntu (ezi zinto) ingakhanga ithi: “Thina siluvavanyo (kuni); ke Musani ukwenza izenzo zokungakholwa”. Bafunda (abantu), kuzo apho iindlela zokuhlwayela impixano phakathi kwendoda nomfazi wayo kodwa ke babengekhe bonzakalise mntu kungengamvume ka-Allâh kwaye bafunda okwaba yingozi kubo, hayi okwaba yinzuzo kubo. Kananjalo babesazi okokuba abathengi (bemilingo36) abayi kuba nasabelo kulonwabo loBomi oBuzayo. Akusangcole oko bathengisa ngemiphefumlo yabo kuko ukuba babesazi",
      "Kanti ukuba babevele bakholwa (kuAllâh), bazilondoza ekwenzeni izono, bagcina (inkonzo) yabo (isulungekile) kuAllâh, ubuya kubamhle ube ngaphaya kokuqonda umvuzo wabo eNkosini yabo ukuba bebesazi",
      "Hini na nina bakholwayo! Musani ukuthi kuMprofeti: “Râ’inâ37”, koko yithani: “Undzhurnâ,” (Khawusijonge). Mphulaphuleni (yena) kananjalo. Kuba kwabangakholwayo iya kuba sisohlwayo esibuhlungu",
      "Ayingomnqweno wabo bangakholwayo kuBantu beNcwadi38 nakubakhonzi bezithixo ukuba nantoni na elungileyo evela eNkosini yenu ihle phezu kwenu! Kodwa Yena uAllâh Uyazikhethela ngoBabalo lwaKhe lowo Amthandileyo. Kuba uAllâh nguSobubele oMkhulu",
      "Nayiphi na iVesi eSiyitshitshisayo okanye Siyenze ilityalwe, (endaweni yayo) Sibeka engcono okanye efana kwanayo. Akwazi na wena okokuba uAllâh Uyakwazi ukwenza izinto zonke",
      "Akwazi na wena okokuba ulongamelo lwamazulu nomhlaba loluka-Allâh? Kwanokuba ngaphandle koAllâh aninamhlobo ningenaye namncedi",
      "Makube mhlawumbi nifuna ukumbuza uMprofeti wenu njengoko uMûsâ wayebuzwa mandulo? Kodwa nabani na olahla ukholo athabathe ukungakholwa, inene lowo ulahlekile eMendweni othe Tye",
      "Uninzi lwaBantu beNcwadi lunqwenela ukuba akwaba belunokunilukuhla nijike nibe ngabangakholwayo emva kokuba nikholiwe ngenxa yomona osezintliziyweni zabo nangona sele beyibonile inyaniso39. Kodwa xolelani ningengathi aniboni de uAllâh Athobe uMyalelo40 waKhe. Inene uAllâh Uyakwazi ukwenza izinto zonke",
      "Yenzani iSalâh, ninikele ngeZakâh41 (kuba) nasiphi na isenzo esilungileyo enithe nakhokelisa ngaso phambi kwenu niya kusifumana kuAllâh. Inene uAllâh Ukubona konke enikwenzayo",
      "Kananjalo bathi: “Akukho mntu uza kungena ePaladesi engathanga abe ngumYuda okanye abe ngumKhristu”. Leyo yiminqweno njee yabo engento yanto, yithi (kubo): “Vezani ubungqina kaloku ukuba nithetha inyaniso.”",
      "Inene! Nabani na othe wazinikela kuAllâh aze abe yiMuhsin42, lowo umvuzo wakhe useNkosini yakhe (uAllâh); kwabanjalo akuyi kubakho koyika, bengayi kuxhalaba",
      "AmaYuda athi amaKhristu akakho ntweni43 namaKhristu athi amaYuda akakho ntweni kodwa bacengceleza isiBhalo (esinye) ngokwentetho yabo, batsho (abakhonzi bezithixo) abangenalwazi. UAllâh Uza kugweba phakathi kwabo ngoMhla womGwebo mayela noko bangangqinelaniyo ngako",
      "Ngubani na intswelabulungisa egqitha abo bathintela ukuba iGama lika-Allâh lidunyiswe, likhankanywe kakhulu ezimasjid44 zika-Allâh, bade kananjalo bazame ukuzitshabalalisa? Bekungekho lungelweni kakade kubo ukuba bangene kuzo (ezi masjid) bengangeni ngentlonipho. Okwabo iya kuba kukuhlazeka kweli hlabathi, nesohlwayo esikhulu abaya kusifumana kuBomi oBuzayo",
      "Kananjalo zezika-Allâh iMpumalanga neNtshonalanga, ngoko ke naphi na apho nijika nijongise khona, uBuso45 buka-Allâh busoloko bukhona, inene uAllâh nguMlondolozi Owaneleyo ukuba Azalisekise iimfuno zezidalwa zaKhe, EkwanguMazi wezinto zonke",
      "Kananjalo bathi: “UAllâh Uzele unyana46”, Uzuko malube kuYe, (Yena Uphakamile, Ukude lee kwezo nto bazayamanisa naYe).\tUkanti\t(konke)\tokusemazulwini\tnasemhlabeni kokwaKhe yaye konke kuzithoba kuYe",
      "(Yena) nguMbumbi wamazulu nomhlaba. Xa Emisela into Usuka Athi kuyo; “Yibakho!” ibekho",
      "Ke kaloku abo bangenalwazi bathi: “Utheni na uAllâh Engathethi nathi nje, okanye kutheni na ukuba kungabikho mqondiso uzayo kuthi?” Nabantu bamandulo phambi kwabo batsho amazwi afana kwanalawo. Iintliziyo zabo ziyafana. Thina ngenene Senze imiqondiso yacaca kubantu abakholwa ngokunyanisekileyo",
      "Inene wena Sikuthumele ngenyaniso, ungumvakalisi weendaba ezivuyisayo, ukwanguMlumkisi. Kwaye wena akuyi kubuzwa (nto) ngokunxulumene nabahlali basesiHogweni",
      "Kananjalo amaYuda namaKhristu angekhe aneliseke ngawe wena de ulandele indlela yawo, yithi ke wena (kuwo): “Inene isiKhokelo sika-Allâh siso kuphela isiKhokelo.” Ukanti ukuba ubunokuthi ulandele iminqweno yawo emva kokuba ulwazi lufikile kuwe ubungayi kufumana mkhuseli namncedi ngokuchasene noAllâh",
      "Abo Sibanike isiBhalo, baze basifunde, ngendlela elungileyo Abo ngabakholwayo kuso. Ke bona abo bangakholwayo kuso ngabo kanye abaya kulahlekelwa",
      "Hini na Bantwana bakwaSirayeli khumbulani uBabalo lwaM eNdanibabala ngalo nokuba Ndakhetha nina kwindalo yonke",
      "Kananjalo yoyikani iMini apho kungayi kubakho mntu uya kunceda omnye, kungayi kubakho mbuyekezo iya kwamkeleka kuye, kungayi kubakho ntethelelo iya kuba yinzuzo kuye, bengayi kuncedwa nakuncedwa",
      "Khumbulani nokokuba iNkosi kaIbrâhîm47 Yamvavanya ngemiyalelo ethile, nawathi wayizalisekisa. Waza (uAllâh) Wathi: “Wena Ndikunyule ukuba ube yi-Imâm48 yabantu. “Waphendula yena wathi: “Nakwinzala yam.” Wathi (uAllâh), uMnqophiso waM awubandakanyi nabenzi bobubi.”",
      "Nikhumbule kananjalo okokuba Senza iNdlu49 ukuba ibe yindawo yokuhlanganela kwabantu kwanokuba ibe yindawo yokhuseleko. Ke kaloku thabathani indawo50 awema kuyo uIbrâhîm ukuba ibe yindawo yokuthandazela. Kananjalo Samyalela, uIbrâhîm noIsmâ’îl ukuba bayenze ngcwele iNdlu yaM, bayingcwalisele abo bayijikelezayo nabahlala baphumle kuyo okanye baqubude kuyo",
      "Khumbulani okokuba uIbrâhîm wathi: “Nkosi yethu yenza esi sixeko ibe sisixeko sokhuseleko. Unike abantu baso iziqhamo (ingakumbi) abakholwayo kuAllâh nakwiMini yokuGqibela.” UAllâh Waphendula: “Lowo ungakholwayo Ndiya kumyeka ahlale enelisekile okwethutyana, Ndize Ndimnyanzelise ukuba angene eMlilweni wokumngcungcuthekisa. Hayi ububi besiphelo solo hambo.”",
      "Kananjalo uIbrâhîm noIsmâ’îl benyusa isiseko seNdlu (iKa’bha) besithi, “Nkosi yethu! Yamkela (lo msebenzi) kuthi, inene Wena Uva konke, UnguMazi weento zonke",
      "Nkosi yethu! Senze sibe ngabazithobayo kuWe (thina) nenzala yethu ibe sisizwe esikuthobelayo Wena, Usibonise kananjalo imiqathango yeHajji51, Wamkele kananjalo inguquko yethu kuba kakade nguWe Owamkela inguquko, UnguSozinceba",
      "Nkosi yethu! Bathumelele uMthunywa ongowabo52, oza kubacengcelezela iiVesi, abayalele ngokweNcwadi (i’Kur’ân) nangobulumko, Ubahlambulule, inene Wena, UnguSomandla, uSobulumko.”",
      "Ngubani na lowo ulahla inkolo kaIbrâhîm (uAbraham) ngaphandle kwalowo uzenza isidenge? Inene yena uIbrâhîm Samkhetha kweli hlabathi, yaye kuBomi oBuzayo uya kuba phakathi kwamalungisa",
      "Yabonani!Yathi iNkosiyakhe Isakuthikuye:“Zinikele(kuM)” Wathi yena, “Ndiyazinikela kwiNkosi yamaphakade”",
      "Ke kaloku oko kuzinikela kwakhe kwayalelwa nguIbrâhîm koonyana bakhe nanguYa’kûb53 (esithi), “Hini na bantwana bam! UAllâh Unikhethele inkolo (yokwenene), Ke ngoko ningaze nife ningasengawo amaMuslim”",
      "Ingaba nanikhona na ngethuba ukufa kufikela uYa’kûb? Yabonani! Wathi koonyana bakhe, “Niya kunqula bani na ndakuba ndibhubhile? Bathi bona: “Siya kunqula uThixo wakho (uAllâh), UThixo, wookhokho bakho, kaIbrâhîm, uIsmâ’îl, noIs-hâ’k,54 uThixo Omnye kwaye siya kuzinikela kuYe sibe ngamaMuslim.”",
      "Eso sisizwe esadlulayo. Baza kuvuna umvuzo woko bakusebenzelayo, nani nakuvuzwa ngoko nikwenzileyo. Aniyi kubuzwa (nto) ngoko bakwenzayo",
      "Kodwa bathi: “Yibani ngamaYuda okanye amaKhristu khon’ukuze nibe seNdleleni (ethe Tye)”. Yithi (kubo): “Nakanye, inkolo kaIbrâhîm yiyo kuphela inkolo, yaye yena akazanga abe ngumnquli zithixo”",
      "Yithani, “Thina sikholwa kuAllâh, nakoko kuthunyelwe kuthi nakoko kwathunyelwa kuIbrâhîm, kuIsmâ’îl, kuIs- hâ’k, kuYa’kûb nakwizizwe55 nakoko kwatyhilwa kuMûsâ naku’Isâ nakoko kwanikwa abaProfeti kuvela eNkosini yabo. Asenzi mahluko phakathi komnye nomnye kubo. Kananjalo thina sizinikela kuYe [uAllâh (singamaMuslim]",
      "Ke kaloku ukuba bayakholwa koko nina nikholwa kuko baya kuba baphantsi kwesiKhokelo kodwa ukuba bathe bakreqa, baya kuba (bakwicala) labaphikisi, ke ngoko uAllâh Wanele kuwe Eyedwa ngokuchasene nabo, kwaye yena nguSokuva, uSolwazi",
      "(Inkolo yethu) lubhaptizo luka-Allâh, ngubani na (omnye) onobhaptizo olungcono kunolo luka-Allâh? Yaye nguYe esiMnqulayo",
      "Yithi (kumaYuda nakumaKhristu): “Niphikisana nathi na nina ngoAllâh, lo gama Yena eyiNkosi yethu, EkwayiNkosi yenu? Sibe kananjalo siza kuvuzwa ngezenzo zethu nani nivuzwe ngezenu. Sibe thina sinyanisekile kuYe?”",
      "Okanye nithi uIbrâhîm, uIsmâ’îl, uIs-hâ’k, uYa’kûb nezizwe babengamaYuda okanye amaKhristu? Yithi (kubo) “Ingaba nini na abanolwazi okanye nguAllâh Onolwazi (ngaphezu kwenu)?” Ngubani na oyintswela bulungisa ogqitha umntu ofihla ubungqina56 abufumene kuAllâh? Yaye uAllâh ayingaba Akakuboni oko nikwenzayo",
      "Eso sisizwe esadlulayo. Baza kuvuna umvuzo woko bakusebenzelayo, nani nakuvuzwa ngoko nikwenzileyo. Aniyi kubuzwa (nto) ngoko bakwenzayo",
      "Iziyatha phakathi kwabantu ziza kuthi, “Yini na ebajikileyo kwi’Kiblah yabo leyo bebekade bejongisa kuyo emthandazweni?” Yithi: “IMpuma neNtshona zezika-Allâh zombini yaye (uAllâh) Ukhokelela eNdleleni eNgqalileyo lowo Amthandileyo",
      "Ke ngoko Sinenze nasisizwe esiphakathi (esilungeleleneyo, esizinzileyo) khon’ukuze nibe ngamangqina phezu koluntu, yena uMthunywa abe lingqina phezu kwenu. Kananjalo i’Kiblah57 ebenikade nijongisa kuyo Siyenzele ukuvavanya abo balandela uMthunywa58 (babonakale) kwabo bajibilikayo. Inene (olo vavanyo) lube nzima ngaphandle kwabo uAllâh Abakhokelele eNdleleni. Kwaye uAllâh Asokuze Enze izenzo zenu zingabi nto yanto. Inene uAllâh Unobubele, nguSozinceba woluntu",
      "Inene Sikubonile ukubhekisa kwakho ubuso bakho ezulwini, Ngenene Siya kukubhekisa kwi’Kiblah eza kukukholisa, Ngoko ke bhekisa ubuso bakho kwicala leMasjid eNgcwele. Naphi na apho nina bantu nikhoyo, bhekisani ubuso benu kwelo cala. Inene abantu ababenikwe isiBhalo bakwazi ngcono okokuba ukujongisa ngakwiKa’bha eseMakkah emthandazweni yinyaniso leyo evela eNkosini yabo. Yaye UAllâh Ayingaba Akanalwazi ngoko bakwenzayo",
      "Enokuba ubunokuveza yonke imiqondiso kuBantu beNcwadi bebengekhe bakulandele kwi’Kiblah yakho, ube nawe ungenakulandela i’Kiblah yabo. Kanti nabo abangekhe balandele i’Kiblah yomnye nomnye phakathi kwabo. Inene ukuba ungalandela iminqweno yabo engendawo, emva kokuba oko kululwazi sele kufikile kuwe ubuya kuba ngomnye wabagabadeli",
      "Abo Sibanike isiBhalo bayamazi yena (uMuhammad) kanye njengoko besazi oonyana babo. Kodwa iqela elithile kubo liyayifihla inyaniso ngoku liyazi",
      "Le yinyaniso evela eNkosini yakho ke ngoko musa ukuba ngomnye wabo bathandabuzayo",
      "Kuba nasiphi na isizwe sinecala esijongisa kulo (xa sithandazayo), ke ngoko khawulezisani ukwenza konke okulungileyo. Nokuba niphi na apho nikhoyo. UAllâh Uya Kunidibanisa ndawonye nonke (ngoMhla wokuGqibela). Inene uAllâh Unamandla okwenza izinto zonke",
      "Nokuba niphi na apho nikhoyo xa niza kuthandaza jongisani ubuso benu ngakwicala leMasjid eNgcwele (eMakkah). Leyo yinyaniso evela eNkosini yakho. UAllâh Ayingaba Akakwazi oko nikwenzayo",
      "Naphi na apho nikhoyo (xa) niqalisa ukuthandaza, jongisani ubuso benu kwicala leMasjid eNgcwele, kananjalo nokuba sele niphi na, bhekisani ubuso benu ngakuyo, ukuze nabantu bangenzi ngxoxo nani ngaphandle kwabo bazizingcoli phakathi kwabo, ningankwantyiswa ngabo ke nina koko yoyikani Mna! Ukuze Ndifezekise uBabalo lwaM kuni, khona ukuze nikhokeleleke",
      "Kananjalo Sithume uMthunywa kuni ongowenu ecengceleza iiVesi zeThu (ze’Kur`ân), enihlambulula, enifundisa isiBhalo (i’Kur`ân) nobulumko, enifundisa noko benikade ningakwazi",
      "Ke kaloku (Hlalani) niNdikhumbula (naM) Ndiya (kuhlala) Ndinikhumbula, yibani nombulelo kuM ningaze nibe ngabangakholwayo kuM",
      "Ke nina bakholwayo! Funani uncedo ngomonde nangeSalâh inene uAllâh Unabo banomonde",
      "Musani ukuthi abo babulewe eNdleleni ka-Allâh, “bafile”, Nakanye, bayaphila, koko anikuqondi nina oko",
      "Kwaye ngokwenene Siya kunivavanya ngento eya kuthi inenze nibe noloyiko, indlala, ilahleko yobutyebi, ukufa, (ilahleko) yeziqhamo, (izityalo) kodwa ke vakalisa iindaba zovuyo kwabo banomonde",
      "Abo bathi xa behlelwe lishwangusha, bathi: “Inene sivela kuAllâh kananjalo siya kubuyela kwakuYe.”",
      "Aba ngabo iintsikelelo ezivela eNkosini yabo ziya kuba phezu kwabo, ikwangabo Eya kubenzela inceba yaye kananjalo ngabo abaphantsi kwesiKhokelo",
      "Inene iSafâ59 ne Marwah ziyeminye yemiqondiso ka-Allâh. Akusosono kulowo wenza iHajji ne’Umrah eNdlwini (iKa’bha) ukuba enze iTawâf60 phakathi kwazo (iSafâ neMarwah). Lowo wenza okulungileyo ngokuzithandela kwakhe, inene uAllâh Unombulelo, Unobulumko",
      "Inene abo bafihla ubungqina, nesiKhokelo, eSisithumeleyo emveni kokuba Senze kwacaca ebantwini eNcwadini, abo ngabo kanye abaqalekisiweyo nguAllâh baza baqalekiswa nangabo (bonke) abaqalekisi",
      "Ngaphandle kwabo baguqukayo, benze izenzo zobulungisa, bathethe (inyani) bengafihlisi. Aba Ndiya kuyamkela inguquko yabo. Kwaye Ndim kanye Owamkela inguquko, uSozinceba",
      "Inene abo bangakholwayo, bade bafe bengekakholwa, ngabo isiqalekiso sika-Allâh neseengelosi nabantu bonke siphezu kwabo",
      "Baya kuhlala apho ngonaphakade, yaye isohlwayo sabo asiyi kuncitshiswa, bengayi kuphunyuzwa nakuphunyuzwa (kuso)",
      "Ke kaloku uThixo wenu nguThixo Omnye, uSolubabalo, uSozinceba",
      "Inene ekudalweni kwamazulu nomhlaba, nasekuguqulweni kobusuku bube yimini, neenqanawa ezihamba, zinqumle iilwandle ziqulethe oko kubalulekileyo eluntwini, namanzi (emvula) uAllâh Awathumela phantsi esuka esibhakabhakeni, Avuselele umhlaba ngawo emva kokuba ubufile nezidalwa ezinyakazelayo zeendidi zonke Azithe saa (emhlabeni) nasekuvuthuzenikomoyanamafuaphakathikwesibhakabhaka nomhlaba, (konke oko) kuyimiqondiso kubantu ukuba baqiqe",
      "Kananjalo ebantwini kukho abo bazithabathela abanye (oothixo) ngaphandle koAllâh babe ngabaphikisi, babathande njengoko bethanda uAllâh kodwa abo bakholwayo bona bathanda uAllâh ngaphezulu (kwento yonke). Akwaba abo benza ubugwenxa bebenokukhe bajonge, babone xa beza kujongana nesohlwayo (ngaloo) Mini, baza kubona okokuba onke amandla (namagunya) ngaka-Allâh, (babone kananjalo) nokuba uAllâh Wohlwaya kabuhlungu (kangakanani na)",
      "Xa abo babelandelwa (bekhonzwa) bephika abo babe landelwa ngabo, babe besibona isohlwayo, ngeloo xesha, ukuzalana (nokuhlobana) kuza kunqanyulwa (kungabikho phakathi) kwabo",
      "Abo babengabalandeli baza kuthi: “Akwaba besinokuphinda sinikwe (elinye) ithuba lokubuyela (kubomi basemhlabeni), besiya kubaphika njengoko nathi besiphikile”. Ngoko ke uAllâh Uya kubabonisa izenzo zabo abaya kuzisola ngazo. Yaye abasokuze (bakwazi) ukuphuma eMlilweni",
      "Hini na nina bantu! Yityani oko kuvumelekileyo kulungileyo emhlabeni, ningalandeli ikhondo likaShaytân, inene yena ulutshaba oluselubala kuni",
      "Yena (uShaytân) uniyalela kuphela ukuba nenze okungcolileyo nokuziintloni nokuba nithethe okuchasene noAllâh eningenalwazi ngako",
      "Xa kusithiwa kubo: “Landelani oko uAllâh Akutyhilileyo”. Bathi bona: “Nakanye! Thina silandela oko sakubona kulandelwa ngoobawo bethu”. Nangona oobawo babo babengaqiqi bengekho naphantsi kwesiKhokelo",
      "Umzekelo wabo bangakholwayo unje ngomntu okhwaza umhlambi wezimvu ongavi nento le ngaphandle kwenkwaza nezikhalo. Bazizithulu, izimumu neemfama. Abaqiqi",
      "Hini na nina bakholwayo yityani izinto ezivumelekileyo eSininike zona, nibe nombulelo kuAllâh, Ukuba ngaba ngenene nguYe eniMnqulayo",
      "Yena Unalele ukuba (nitye) isilwanyana esizifeleyo, igazi, nenyama yehagu, nento exhelelwe ukwenziwa idini kwenye into engengoAllâh. Kodwa ukuba ubani uthe wanyanzeliswa engazithandelanga, engaqhutywa lugabadelo, kulowo akukho sono. Inene uAllâh nguMxoleli Onenceba",
      "Inene abo bafihla oko uAllâh Akutyhilileyo kuseNcwadini, bathenge inzuzwana encinane ngako oko. Abatyi nto yimbi eziswini zabo ngaphandle koMlilo, uAllâh Akayi kuthetha nokuthetha nabo ngoMhla woVuko, Engayi kubahlambulula, yaye okwabo iya kuba sisohlwayo esibuhlungu",
      "Abo ngabo bathenga ukulahleka ngexabiso lesiKhokelo, nesohlwayo ngexabiso lokuxolelwa. Hayi ukuzithemba abanako ngokubhekiselele eMlilweni",
      "Oko kungenxa yokuba uAllâh Uthumele iNcwadi (i’Kur`ân) ngenyaniso. Inene Abo baphikayo ngokumayela neNcwadi (baphambuke) bakude lee ngokuphikisa (kwabo)",
      "Ayibobulungisa okokuba nijongise ubuso benu eMpumalanga okanye eNtshonalanga (emthandazweni) koko ilungisa ngulowo ukholwa kuAllâh, kwiMini yokuGqibela, kwiingelosi, kwiiNcwadi, kubaProfeti aze anikele ngobutyebi bakhe, nangona ebuthanda, abunike izizalwana, anike iinkedama, namahlwempu, nabaseluhambeni, nabo bacelayo, nokukhululaamakhoboka, enze iSalâh anikele ngeZakâh, nabazalisekisa izithembiso zabo xa bethe bazenza, nabanyamezelayo xa bethwaxwe yintlupheko enkulu nabakwiintlungu zokugula, nangethuba lokulwa (iimfazwe). Abo ngabona bantu benyaniso yaye bona banyulu",
      "Hini na nina bakholwayo! Umthetho wokulingana umiselwe kuni ngokubhekiselele ekubulaleni: okhululekileyo ngokhululekileyo, ikhoboka ngekhoboka, owasetyhini ngowasetyhini, kodwa ke ukuba umbulali uyaxolelwa ngumntakobomfi lowo ukuba angahlawuli imali yegazi, oko makwenziwe ngesihle. Intlawulo yemali yegazi kwindlalifa mayenziwe ngesihle nayo leyo. Olu luthomalaliso (lobubi) nenceba evela eNkosini yenu. Ke emva koku lowo uthe wagabadela watsiba imida uya kufumana isohlwayo esibuhlungu",
      "Kananjalo kukho usindiso lomphefumlo kuni kumthetho wokulingana. Hini na nina bantu banengqiqo, khon’ukuze nibe ngabanyulu",
      "Kungummiselo kuni okokuba xa ukufa kuthe kwasuba nawuphi na kuni, ukuba (loo mntu) ushiya ubutyebi ngemva kwakhe makenze umyolelo kubazali bakhe nezalamane zakhe ngendlela elungileyo oku kuluxanduva (lwenu) nina banyulu",
      "Lowo uguqula umyolelo emva kokuba ewuvile, isono siya kuba phezu kwabo benze inguqu. Inene uAllâh nguSokuva, uSolwazi",
      "Ke lowo uthe waba noloyiko lokuba elinye lamangqina lenze intswela-bulungisa okanye ubugwenxa, aze apho enze uxolelwaniso phakathi kwabo banembambano akuyi kubakho sono kuye. Inene uAllâh nguMxoleli, uSozinceba",
      "Hini na nina bakholwayo! Ukuzila kumiselwe kuni njengoko kwakumiselwe kwabo bangaphambili kunani khon’ukuze nibe ngamalungisa",
      "Kugcineni ukuzila ixesha eliziintsuku eziliqela ezimiselweyo, kodwa ukuba ubani kuni uye wagula okanye abe seluhambeni, ezo ntsuku aziphosileyo kofuneka aphinde azizile kwakhona. Ke kwabo bathi bazile phantsi kobunzima61 kukubo ukuba bakhethe ukuzila okanye bondle amahlwempu. Ke lowo wenza ubulungisa ngokuzithandela, kolunga kakhulu kuye. Ukuzila yeyona nto ilungileyo kuni ukuba benisazi",
      "Inyanga yeRamadhân yinyanga ekwatyhilwa ngayo i’Kur’ân ukubaibesisiKhokelosoluntunemiqondisoecacileyonenqobo yokwahlula (phakathi kokulungileyo nokungalunganga). Nabani na kuni othe wayibona inyanga, makazile ukutya ngaloo nyanga, Ke yena ogulayo kungenjalo oseluhambeni, iintsuku ezilingana nezo (zokuzila) angazizilanga yena makazizile kwakhona. UAllâh Ufuna ukunenzela lula, Akafuni ukunenzela ubunzima. (Akufunayo kukuba) nizalisekise iintsuku ezilingana nezo kwanokuba niMenze Mkhulu (igama laKhe) ngokuba Enikhokele khon’ukuze nibe nombulelo kuYe",
      "Ke kaloku xa izicaka zaM zikubuza ngaM yithi kuzo Mna Ndikufuphi kuzo yaye Ndiyaziphendula izicelo zalowo ucelayo xa ecela kuM. Ke ngoko mabaNdithobele, bakholwe kuM, khon’ukuze bakhokeleleke eNdleleni ethe Tye",
      "Kuvumelekile kuni ukuba nidibane ngesondo nabafazi benu ebusuku ngeentsuku zokuzila. Bona baziingubo zenu kanti nani nikwanjalo kubo. UAllâh Uyazi okokuba benisoloko niziqhatha, kodwa Yena Wabuya ngenceba kuni, Wanixolela. Ke ngoku yabelanani nabo ngesondo, nize nifune oko uAllâh Anibekele kona (abantwana), nitye ukutya kude kuvele umgca omhlophe woms’obomvu ubonakale, ucace, wohluke kumgca omnyama, nize nigqibezele ukuzila kwenu kude kuwe ubusuku. Ke kaloku musani ukwabelana ngesondo nabo xa nikwi-i’tikâf62 ezimasjid. Le yimiqathango (emiselwe) nguAllâh, ke ngoko musani ukusondela kubo. Wenza njalo ke uAllâh ukucacisa iiVesi zaKhe eluntwini khon’ukuze babe ngamalungisa",
      "Ningatyelani iingqwebo zenu ngendlela yentswela-bulungisa, ningabaniki iminyobo abasemagunyeni nisenzela ukuba nitye inxalenye yengqwebo yabanye ngabom nisona",
      "Bayakubuza wena (Muhammad) ngokuthwasa kweenyanga. Yithi: “Le yimiqondiso yokuphawula amaxesha amiselwe uluntu neHajji”. Ayibobungcwele ukungena emizini yenu ngasemva kodwa ongcwele ngulowo woyika uAllâh. Ke ngoko ngenani ezindlwini zenu ngeminyango yokwenene, noyike uAllâh khon’ukuze nibe nempumelelo",
      "Balweni eNdleleni ka-Allâh abo banilwayo, kodwa ningagabadeli. Inene uAllâh Akabathandi abagabadelayo",
      "Nibabulale naphi na apho nibafumana khona, nibagxothe, nibakhuphe apho banigxotha banikhupha khona. Kuba iFitnah63 imbi kunokubulala. Ke kaloku musani ukubalwa eMasjid eNgcwele ngaphandle kokuba bona (baqale) banilwa khona apho, kodwa ukuba bayanihlasela, babulaleni, oko kuya kuba ngumvuzo wabangakholwayo",
      "Kodwa ukuba bayayeka (ukunilwa), uAllâh nguMxoleli uSozinceba",
      "Balweni kude kuphele Ingcinezelo64 nonqulo lube loluka- Allâh (yedwa) kodwa ukuba bayayeka, makungabikho lugabadelo (kwelenu icala) ngaphandle kokuchasene nabenzi bobubi",
      "INyanga\teNgcwele\tyeyeNyanga\teNgcwele,\tnezinto ezalelweyo. Kukho umthetho wokulingana (omiselweyo). Lowo utsiba ngaphaya kwesalelo achasane nani, yenzani ugabadelo olukwanjalo nani kuye. Noyike uAllâh, nisazi kananjalo okokuba uAllâh Ungakumalungisa",
      "Ukunikela ngamalizo kwenzeni eNdleleni ka-Allâh ningazigaxelekisi entshabalalweni ngezandla zenu, nina yenzani okulungileyo. Inene uAllâh Uyabathanda abenzi bokulungileyo",
      "Yenzeni kakuhle iHajji ne’Umrah niyenzela uAllâh. Kodwa ukuba nithe nathinteleka ekuyenzeni (ngokupheleleyo), xhelani iminikelo yamadini eninokuba nako ukunikela ngawo. Ningazichebi iintloko zenu zide izilwanyana zenu zomnikelo zifike kwindawo yeminikelo. Nabani na lowo kuni ugulayo okanye onesifo entlonzeni yentloko yakhe (esimnyanzelisa ukuba achebe phambi kwexesha) makahlawule ifidya65 ngokuthi azile ukutya (iintsuku ezintathu) kungenjalo anikele ngeSada’kah okanye anikele ngokuxhela (igusha) yedini. Ke kaloku xa nithe naba kwindawo ekhuselekileyo kanti nabani na owenze i’Umrah ngenyanga yeHajji, ingekaqalisi iHajji, makanikele ngokuxhela isilwanyana anokuba nako ukusithenga, kodwa ukuba uthe akabi nako, makazile ukutya iintsuku ezintathu ngeentsuku zeHajji, alandelise ngokuzila iintsuku ezisixhenxe esakubuyela kowabo, nto leyo yenza ishumi leentsuku. Oku kwenziwa ngulowo usapho lwakhe lungekho eMasjid eNgcwele (ongengommi waseMakkah). Yoyikani uAllâh ngamandla, nazi kananjalo okokuba uAllâh Wohlwaya kabuhlungu",
      "IHajji ikwiinyanga ezaziwayo nabani na ke ngoko ozimisele ukwenza iHajji makangabelani ngesondo, angenzi sono, angaxambulisani (namntu) ngokungeyomfuneko ngexesha ekwiHajji. Ke kaloku nayiphi na into elungileyo enithi niyenze, uAllâh Uyayazi. Ziphatheleni umphako wohambo, kodwa owona mphako ulungileyo bubunyulu ngoko ke yoyikani Mna, Hini na nina bantu baziingqondi",
      "Akukho sono kuni ngokuthi nifune iimbonelelo zeNkosi yenu (ngexesha leHajji ngokuthi ninaniselane). Xa niphuma e’Arafah Mkhumbuleni uAllâh (ngendumiso zaKhe) e’Mash’ar il-Harâm66, Mkhumbuleni kananjalo Yena njengoko Eninike isiKhokelo. Inene nina ningabanye babo babesekulahlekeni ngaphambili",
      "Phumani nimke (ke ngoko) endaweni leyo abantu baphuma bamke kuyo, nicele itarhu kuAllâh. Inene uAllâh nguMxoleli, Ohlala Enenceba",
      "Nakugqiba ke ukwenza yonke imimiselo yeHajji, mkhumbuleni uAllâh njengoko nikhumbula ooyihlomkhulu benu kungenjalo (Mkhumbuleni uAllâh) ngenkumbulo ethe chatha. Kodwa ebantwini (apha) kukho abo bathi: “O Nkosi yethu! Siphe (izipho zaKho) kweli hlabathi!” Abanjalo abayi kuba nasabelo kuBomi oBuzayo",
      "Ukanti phakathi kwabo kukho abo bathi: “O Nkosi yethu! Siphe oko kulungileyo kweli hlabathi, nakuBomi, oBuzayo (Usiphe) okulungileyo. Usisindise kwisohlwayo soMlilo.”",
      "Bona baya kubekelwa (bucala) isabelo soko bakusebenzelayo yaye uAllâh Uyakhawuleza ukufaka embuzweni",
      "Mkhumbuleni uAllâh ngeentsuku ezityunjiweyo67 kodwa lowo uthe wangxamela ukugoduka iintsuku zisembini, akukho sono kuye nalowo uthe wahlala, akukho sono kuye, ukuba iinjongo zakhe kukwenza okulungileyo nokuthobela uAllâh. Nazi kananjalo okokuba niya kuqokelelwa nonke nimiswe phambi kwaKhe",
      "Ebantwini (apha) kukho lowo untetho yakhe ingakwenza ukholwe nguye kobu bomi balo mhlaba, ade abize uAllâh ukuba Abe liNgqina mayela noko kusentliziyweni yakhe, kodwa ungoyena uthanda ingxwabangxwaba",
      "Naxa emka (kuwe wena Muhammad) imizamo yakhe kukwenza ubutshinga emhlabeni, nokutshabalalisa izityalo nemfuyo kanti uAllâh Akabuthandi ubutshinga",
      "Kuthikusakuthiwakuye:“Yoyika uAllâh”, isukeinkukhumalo imtsalele kulwaphulo-mthetho ngakumbi. Okumfanele ngokwaneleyo yena sisiHogo, enjani yona ukubambi indawo yokuphumla",
      "Ebantwini (apha) kukho lowo ungada athengise ngobomi bakhe, ngenxa yokukholisa uAllâh kwaye uAllâh UnoBubele kwizicaka (zaKhe)",
      "Hini na nina bakholwayo! Ngenani kwi-Islam ngokupheleleyo ningalandeli ikhondo likaShaytân. Inene yena ulutshaba ngokuselubala kuni",
      "Ukuba nithe nakreqa emva kokuba imiqondiso ecacileyo ifikile kuni, yazini ke ngoko okokuba uAllâh nguSomandla, uSobulumko",
      "Ingaba balindele nto yimbi na ngaphandle kwale yokuba uAllâh Eza kusuka Abafikele Ekumathunzi amafu neengelosi? Xa kunjalo ke makube ityala sele ligwetyiwe yaye yonke imicimbi ibuyela kuAllâh",
      "Buza aBantwana bakwaSirayeli okokuba mingaphi na imiqondiso ecacileyo eSabanika yona. Ke lowo uguqula uBabalo luka-Allâh emva kokuba sele lufikile kuye, Inene uAllâh Ubuhlungu esohlwayweni",
      "Buhonjiswe babuhle ubomi balo mhlaba kwabo bangakholwayo, bade bagculele abo bakholwayo. Kodwa bona abo bathobela imiyalelo ka-Allâh bazigcine kude koko Akwaleleyo (ukuba kwenziwe) baya kuba ngentla kwabo ngoMhla woVuko. Yaye uAllâh Wenzela ubuBele lowo Amthandileyo ngaphandle komlinganiselo",
      "Abantu babekade beluluntu olunye, uAllâh Wathumela abaProfeti baKhe neendaba ezivuyisayo kubo zokubalumkisa. Wathumela isiBhalo senyaniso sokugweba phakathi kwabantu kwimicimbi ababengavisisani ngayo. Kananjalo ngabo babenikwe (isiBhalo) kuphela abaya baba neyantlukano ngokuphathelene naso emva kokuba imiqondiso ecacileyo yayisele ifikile kubo ngenxa yentiyano ababenayo omnye komnye. Ke kaloku uAllâh ngentando yaKhe Wakhokelela abo bakholwayo enyanisweni yoko babephikisana ngako. UAllâh Ukhokelela eNdleleni ethe Tye lowo Amthandileyo",
      "Okanye nicinga ukuba niza kungena ePaladesi ningakhanga nivavanywe ngocikido olufana nolo lwabo banandulelayo na? Bathwaxwa ngobuhlwempu obukhulu nezigulo, bacikideka kangangokuba nomProfeti ndawonye nabo babekholwa kunye naye bathi, “Kazi luya kufika nini na uncedo luka- Allâh”! Ewe! Nangoku, uncedo luka-Allâh lukufuphi",
      "Bayakubuza okokuba yintoni na kwingqwebo yabo abanokunikela ngayo.Yithi: “Nantoni na elungileyo enithi ninikele ngayo makube kubazali neenkedama namahlwempu nabaseluhambeni. Kanti nantoni na eniyenzayo ezizenzo ezilungileyo, inene, uAllâh Uyazi kakuhle",
      "IJihâd68 ingummiselo kuni (maMuslim) nangona niyichasile nje nina, kanti kunokwenzeka okokuba nichase into eyiyeyona ilungileyo kuni nize nithande eyona nto imbi kuni. UAllâh Uyazi kodwa nina anazi",
      "Bayakubuza mayela nokulwa kwiiNyanga eziNgcwele69 Yithi: “Ukulwa kuzo kulugabadelo olukhulu kodwa olona (lugabadelo) lugqithileyo ngokuka-Allâh kukuthintela abantu ukuba bangalandeli iNdlela ka-Allâh, ukungakholwa kuYe, ukuthintela (abantu ukuba bangabi) nakungena kwiMasjid eNgcwele nokugxotha abahlali bayo nonqulo zithixo. Oko kubi ngakumbi kunokubulala. Kananjalo abasokuze bayeke ukunilwa de banikhuphe enkolweni yenu ukuba bebenako. Nabani na kuni othe wakreqa enkolweni yakhe aze afe esengongakholwayo, lowo izenzo zakhe ziya kulahleka kobu bomi nakuBomi oBuzayo, kwaye baya kuba ngabahlali baseMlilweni, Baze bahlale apho ngonaphakade",
      "Inene abo bathe bakholwa, nabo baya bafuduka (ngenxa yenkolo ka-Allâh), bazabalaza ngamandla eNdleleni ka- Allâh, bonke aba bona banethemba leeNceba zika-Allâh, Yaye uAllâh nguMxoleli, uSozinceba",
      "Bayakubuza ngeziselo ezinxilisayo nokungcakaza. Yithi kubo: “Kuzo ezo zinto kukho isono esikhulu nengeniso (ethile) kubantu, kodwa isono sezo zinto sikhulu kakhulu kunengeniso (yazo)”. Kananjalo bayakubuza okokuba yintoni na abanokunikela ngayo (kumalizo) Yithi: “ Yiloo nto ingaphaya kweemfuno zakho”. UAllâh Uyenza icace kanjalo ke iMithetho yaKhe khon’ukuze nizikise ukucinga",
      "Kweli hlabathi nakuBomi oBuzayo. Ke kaloku bakubuza ngeenkedama. Yithi: “Into elunge kakhulu kukusebenza ngentembeko kwizinto ezizezazo. Ukuba nithe naxuba izinto zenu nezazo, zingabantakwenu ke; Kodwa UAllâh Uyamazi umntu ozimisele ukwenza ubuthsinga nozimisele ukwenza okulungileyo. Ukuba uAllâh Ebethanda, Ebengasuka Anibeke ebunzimeni. Inene uAllâh nguSomandla, uSobulumko",
      "Ke kaloku ningabatshati abakhonzi bezithixo de bakholwe (kuAllâh bakhonze Yena Yedwa). Inene umfazi olikhobokazana okholwayo ungcono kunomkhonzikazi wezithixo okhululekileyo enokuba nibathanda kangakanani na. Kananjalo ningendiseli iintombi zenu kubakhonzi bezithixo de bakholwe kuAllâh Yedwa). Inene indoda elikhoboka ingcono kunomkhonzi wezithixo okhululekileyo enokuba nibathanda kangakanani na. Abo bakhonzi bezithixo banimemela eMlilweni, kodwa Yena uAllâh Unimemela ePaladesi nakuxolelo lwezono ngokokuthanda kwaKhe kwaye Wenza imiqondiso yaKhe icace ebantwini khon’ukuze bakhumbule",
      "Bayakubuza ngabafazi abasexesheni Yithi: “Leyo yinto eyingozi. Ngoko ke musani ukusondela kubo lo gama besesexesheni ningangeni kubo de bahlambuluke70 exesheni.”",
      "Abafazi benu bangamasimi enu, ke ngoko ngenani emasimini enu, nanini na nakanjani na loo ndlela nithande ngayo. Nizenzele izenzo zobulungisa kwangaphambili. Nimoyike uAllâh, nazi kananjalo okokuba nisaza kudibana naYe (kuBomi Obuzayo). Ngoko ke nika iindaba zovuyo kwabo bakholwayo",
      "Musani ukwenza (igama) lika-Allâh into yokusithela kwizifungo zenu ezichasene nokungenzi kwenu izenzo zobulungisa nokuziphatha ngobunyulu, nokwenza uxolo phakathi kwabantu. UAllâh nguSokuva, uMazi weento zonke",
      "UAllâh Akayi kunibeka tyala ngoko nikwenze kungenganjongo ezifungweni zenu, kodwa Uya kunibeka ityala ngoko nikwenze kusuka ezintliziyweni zenu. UAllâh, nguMxoleli, uSozinceba",
      "Abo bathabatha isifungo sokuba bangabelani ngesondo nabafazi babo mabalinde iinyanga ezine, ukuba bayajika (kweso sifungo) uAllâh nguMxoleli, uSozinceba",
      "Ukanti ukuba bagqibe ekubeni baqhawule umtshato, uAllâh nguSokuva, nguSolwazi",
      "Ke kaloku abafazi abaqhawule umtshato baya kulinda (bangatshati) iinyanga ezintathu besiya exesheni, kananjalo akukho mthethweni ukuba bakufihle okudalwe nguAllâh ezibelekweni zabo, ukuba bayakholwa kuAllâh nakwiMini yokuGqibela. Amadoda abo anelungelo lokuphinda abathathe kwakhona phakathi nexesha71 elo, ukuba bafuna uxolelwaniso. Kwaye (abafazi) bona banamalungelo afanayo nalawo amadoda abo (kuko konke) oko kunembadla (bakwenzayo), kodwa amadoda wona anoxanduva oluthe chatha ngokuphathelene nabo (abafazi) yaye uAllâh nguSomandla, uSobulumko",
      "Uqhawulo mtshato lwenziwa kabini, emva koko, ungamgcina (uhlale naye) ngendlela enemvisiswano okanye umkhulule ngesihle. Kodwa akuvumelekanga (kumadoda) ukuba ahluthe nayiphi na inxalenye yeMahr72 enibanike yona ngaphandle kokuba amacala omabini oyikisela ukungayithobeli imiqathango ebekwe nguAllâh, akuyi kubakho sono nakuwuphi na kubo bobabini, ukuba lo wasetyhini uyayibuyisela (kwakumniniyo iMahr (okanye inxalenye yayo). Le yimiqathango ebekwe nguAllâh, ke musani ukuyitsiba. Nawuphi na otsiba imiqathango ebekwe nguAllâh, abanjalo ngabenzi bobubi",
      "Xa ke indoda iqhawule umtshato (izihlandlo ezithathu), akuyi kuba lilungelo ukuba abe ngumfazi wakhe kwakhona de atshatele kwenye indoda. Ukuba ke loo ndoda iye yaqhawula umtshato naye, akuyi kuba sisono kubo bobabini ukuba baphinde babuyelane (nendoda yakhe yokuqala), ukuba phofu baziva benokukwazi ukugcina imiqathango ebekwe nguAllâh. Le yimiqathango ebekwe nguAllâh, Ayenze yacaca kubantu abanolwazi",
      "Xa niwuqhawule umtshato nabafazi (benu), beligqibile nexesha labo (lokulinda) elibekiweyo; ningaphinda nibathathe kwakhona ngemvisiswano okanye nibakhulule ngesihle. Kodwa ke ningabathathi kwakhona nibathathela ukubangcungcuthekisa, nabani na owenze loo nto, uya kuba uwonile umphefumlo wakhe. Kananjalo ningathabathi (imithetho) ka-Allâh njengento yokudlala, koko khumbulani iziBele zika-Allâh Anenzele zona noko Anithumelele kona kwisiBhalo (i’Kur`ân) nobulumko Anifundisa ngabo. Yaye Moyikeni uAllâh nazi kananjalo okokuba uAllâh Wazi zonke izinto",
      "Nisakuba nahlukene nabafazi (benu), nabo bewaqgqibile amaxesha okuba balinde, musani ukubathintela ukuba batshatele kwakumadoda abebetshate nawo (ngaphambili) xa bevisisana bona ngendlela enovelwano. Le mfundiso sisiyalo kuye nabani na kuni okholwa kuAllâh nakwiMini yokuGqibela. Oko bubungcwele nobunyulu kuni. UAllâh Uyazi kanti nina anazi",
      "Oomama baya kuncancisa abantwana babo iminyaka emibini epheleleyo, (oku) kokwabo (bazali) banqwenela ukuzalisekisa ixesha lokuncancisa. Kodwa ke uyise womntwana uya kuthwala uxanduva lokuhlawula ukutya konina (womntwana) neempahla (zakhe) zokunxiba ngendlela enovelwano.Akukho mntu uza kuthwala mthwalo kuye angenako ukuwuthwala, kungekho tata uza kuphathwa kakubi ngenxa yomntwana wakhe. Kwindlalifa kuziimfanelo okufana nook (kwakuziimfanelo kuyise) ukuba (indoda nomfazi) baye bavumelana ukumlumla umntwana emva kokubonisana akuyi kuba sisono kubo (ukwenza oko). Ukuba ke nithe nagqiba ekubeni nifunele abantwana benu umama73 wokuncancisa, akuyi kuba sisono oko kuni, ukuba phofu niya kumhlawula (umama lowo) loo nto niya kube nivumelene ngayo ngemvisiswano yenu. Kananjalo moyikeni uAllâh nazi nokuba UAllâh Ukubona konke oko nikwenzayo",
      "Abo bathi bafe kuni beshiya abafazi ngemva, bona (abafazi) abo baya kuzila iinyanga ezine ezineentsuku ezilishumi, besakuligqiba elo xesha akuyi kubakho sono kuni ngokuthi bazibonakalise ngendlela enobulungisa nenesidima (ukuba batshate) yaye uAllâh Ukwazi konke enikwenzayo",
      "Kananjalo akuyi kuba sisono kuni ukwenza uncwaso lokutshata okanye nilufihle ngaphakathi kuni, uAllâh Uyazi okokuba niya kubaqaphela (abo bafazi) kodwa ningenzi isithembiso sesivumelwano nabo emfihlakalweni ngaphandle kokuba nitsho amazwi anentlonipheko ngokoMthetho weIslam74. Ningadibani ngesondo lingekapheli ixesha elibekiweyo lokuzila. Yazini kananjalo okokuba uAllâh Uyakwazi okusezingqondweni zenu, Moyikeni ke ngoko. Nazi kananjalo okokuba uAllâh nguMxoleli, uSozinceba",
      "Akuyi kubakho sono kuni, ukuba nithe nahlukana nabafazi benu ningekabachukumisi (ngokwesondo) ningekalibeki ixabiso lemahr. Kodwa ke banikeni (izipho eziyimfanelo), osisityebi ngokwendlela emfaneleyo, olihlwempu ngokwendlela emfaneleyo. Isipho sexabiso lemvisiswano siluxanduva lwabenzi bokulungileyo",
      "Ukuba nithe nahlukana nabo ningakhanga nada nabachukumisa (ngokwesondo) nibe sele niwubekile (umlinganiselo) wemahr, nohlawula isiqingatha sayo, ngaphandle kokuba bona bayavuma ukuyiyeka okanye yona (indoda) umtshato lowo usezandleni zayo, iyavuma ukuyiyeka imnike ixabiso elipheleleyo lemahr ebekuvunyelwene ngayo. Kwaye ukuyiyeka amnike ixabiso elipheleleyo kusondele kubunyulu. Kananjalo ningakulibali ukuba nesisa phakathi kwenu. Inene uAllâh Ukubona konke oko nikwenzayo",
      "Londolozani ngqongqo iiSalâh, ingakumbi ephakathi75. Nime phambi koAllâh ngokuzithobileyo (nazolileyo)",
      "Ukuba ngaba ninoloyiko (lotshaba) yenzani iSalâh nihamba ngeenyawo okanye nikhwele (kumahashe, okanye izithuthi). Nithi nisakuba kwindawo ekhuselekileyo, niMkhumbule Allâh nithandaze iSalâh Ngendlela Anifundise ngayo, enaningayazi (ngaphambili)",
      "Ke abo bathi bafe beshiya abafazi babo ngasemva mababenzele abafazi babo umyolelo wesondlo nendawo yokuhlala unyaka wonke bengagxothwanga, kodwa ukuba abafazi abo bayazihambela ngokwabo akuyi kuba sisono oko kuni ngoko bazenzele ngokwabo, ukuba phofu (kwenziwa) ngesidima, UAllâh nguSomandla, uSobulumko",
      "Kubafazi abaqhawule umtshato ukondliwa mabakufumane ngemvisiswano, oku kuluxanduva lwamalungisa",
      "Wenza njalo ke uAllâh ukucacisa imiqondiso yaKhe kuni khon’ukuze niqiqe",
      "Awukhumbuli na ngabo baya baphuma bemka bashiya amakhaya abo bengamawaka, besoyika ukufa? UAllâh Wathi kubo: “Yifani”, Wabuya, Wabavusa kwakhona. Inene uAllâh UnobuBele ebantwini kodwa uninzi lwabantu alunambulelo",
      "Yilwani endleleni ka-Allâh, nazi kananjalo okokuba uAllâh nguSokuva, uSolwazi",
      "Ngubani na oza kuboleka uAllâh imboleko elungileyo khon’ukuze Yena (Ayibuyise) ngokuphindaphindwe kaninzi? NguAllâh Onciphisayo nowandisayo yaye nina niza kubuyela kuYe",
      "Ingaba awukhumbuli na ngeqela laBantwana bakwaSirayeli emva kwexesha likaMûsâ? Abathi kuMprofeti wabo: “Sinyulele ikumkani size silwe eNdleleni ka-Allâh”. Wathi yena ingaba: “Aniyi kulwa na nokuba sele ukulwa kungummiselo kuni?” Bathi bona: “Singathini na ukungalwi eNdleleni ka-Allâh ekubeni sagxothwayo sakhutshwa emizini yethu nasebantwaneni bethu?” Kodwa bathi besakuyalelwa ukuba balwe, bajika abafuna bonke ngaphandle kweqaqobana labo. UAllâh Ubazi (kakuhle) abenzi bobubi",
      "NoMprofeti wabo (uSamweli) wathi kubo: “Inene uAllâh Uninyulele uTâlût (uSawule) ukuba abe yikumkani yenu”. Bathi bona: “Kungathini na ukuba ibe nguye ikumkani kuthi ekubeni isithi nje ababulungeleyo ubukumkani kunaye, yaye yena akanikwanga butyebi baneleyo”. Wathi: (uSamweli) “Inene,uAllâh Ukhethe yena kunani Wamandisela ulwazi ngakumbi nesidima. Ke kaloku uAllâh Unika ubukumkani baKhe kulowo Athande ukumnika yaye uAllâh (nguMlondolozi) Owaneleyo weemfuno zezicaka zaKhe. UAllâh Ubanzi, nguSolwazi",
      "Ke kaloku uMprofeti wabo wathi kubo: “Inene umqondiso wobukumkani bakhe kukuba kuza kufika kuni ityesi (ityeya) ekukho kuyo ulwaneliseko oluvela eNkosini yenu nentsalela yoko kwashiywa nguMûsâ noHârûn76, okwathwalwa ziingelosi. Inene kuko oko kukho umqondiso kuni ukuba ngenene ningamakholwa”",
      "Uthe uTâlût akuphuma nomkhosi, wathi: “Inene uAllâh Uza kunivavanya emlanjeni. Ke lowo uthe wasela apho akayi kuba kunye nam. Othe akawangcamla kwa-ukuwangcamla (amanzi), lowo ukunye nam, ngaphandle kwalowo uwasele ngokuwakhongozela ngesandla”. Kodwa basela apho bonke ngaphandle kwabambalwa kubo. Ekuwuweleni kwakhe (umlambo lowo), yena nabo babekholwa kunye naye bathi: “Asinamandla namhlanje ngokuchasene noJâlût (uGoliyati) nemikhosi yakhe”. Kodwa abo babesazi ngokuqinisekileyo okokuba baza kuhlangana neNkosi yabo, bathi: “Kukangaphi na iqela elincinane lisoyisa umkhosi omkhulu onamandla ngemvume ka-Allâh?” UAllâh Ukunye nabo banomonde",
      "Bathi besakuya phambili ukuya kuqubisana noJâlût nomkhosi wakhe, bacela (kuAllâh): O Nkosi yethu! Thulula (amandla) phezu kwethu okuba nomonde, Womeleze iinyawo zethu, Usenze sibe noloyiso phezu kwabangakholwayo",
      "Ke kaloku babothula kwiimandlalo zabo ngamandla ka-Allâh, waza uDâwûd77 wambulala uJâlût, uAllâh Wanika uDâwûd ubukumkani nobulumko (ubuProfeti). Wamfundisa noko Wathanda ukumfundisa kona. Ukuba uAllâh Ebengenakuphenya elinye iqela labantu ngelinye, inene ihlabathi beliya kuzala bubutshinga, kodwa uAllâh nguSobulali kwindalo yaKhe",
      "Ezi ziiVesi zika-Allâh, Sizicengceleza kuwe ngenyaniso, inene wena (Muhammad) ungomnye wabaProfeti",
      "Abo baProfeti! Sakhetha abanye babo kunabanye, Kwabanye uAllâh Wathetha nabo (ngqo); abanye Wabanyusa baba kumabakala (entlonipheko); kanti u’Isâ (uYesu) unyana kaMaryam (uMariya), Samnika imiqondiso nobungqina, Samxhasa ngoMoya oyiNgcwele. Ukuba uAllâh Wayethandile, izizukulwana ezalandela emva (koko) ngekuba azizanga zilwe zodwa, emva kokuba iiVesi ezicacileyo zika- Allâh zazisele zifikile kubo, kodwa baya baba nezahlukano Abanye babo bakholwa abanye babo abakholwa. Ukuba uAllâh Wayethandile ngebengazanga balwe kodwa uAllâh Wenza oko Athande ukwenza",
      "Hini na nina bakholwayo! Nikelani (kumalizo) ngoko Sininike kona, ingekafiki iMini apho kungasayi kubakho mboniswano, kungayi kubakho butshomi, kungayi kubakho kuthethelelana, (kuba inene) ngabangakholwayo abenzi bobubi",
      "UAllâh! Akukho thixo (wumbi) ngaphandle kwaKhe, Uphila ngonaphakade, UnguMondli noMlondolozi wako konke okukhoyo. Akukho kozela nakulala kuMfumanayo Yena. Konke okusemazulwini nasemhlabeni kokwaKhe. Ngubani na onokuMcenga kungengamvume yaKhe? Uyakwazi okuqhubekayo phambi [kwezidalwa zaKhe (kweli hlabathi)] nokuza kuqhubeka emva kwazo (kuBomi Obuzayo). Akukho nto abanokuyiqulatha elulwazi lwaKhe ngaphandle koko Athande (ukuba bakwazi). IsiHlalo78 SaKhe songamele amazulu nomhlaba, kwaye Akava kudinwa ekuwagcineni (amazulu nomhlaba) nasekuwalondolozeni, Yaye Uphakamile Yena, Mkhulu",
      "Akukho sinyanzelo enkolweni, Inene iNdlela ethe Tye, iyazicacela yahluke kwegwenxa. Ongakholwayo kwizithixo akholwe kuAllâh, lowo usibambile iSandla esithembekileyo, esingasokuze siqhawuke. Yaye uAllâh nguSokuva, uSolwazi",
      "UAllâh nguMkhuseli wabo bakholwayo. Ubakhupha ebumnyameni Abase ekukhanyeni, kodwa kwabo bangakholwayo, abakhuseli babo zizithixo (izinyanya), zibakhupha ekukhanyeni zibafake ebumnyameni. Abo baya kuba ngabahlali baseMlilweni, kwaye baya kuhlala apho ngonaphakade",
      "Awuzanga umbone na lowo waphikisana noIbrâhîm ngeNkosi yakhe (uAllâh) kuba uAllâh Wayemphe ubukumkani? Wathi (uIbrâhîm) esakuthi (kuye) “INkosi yam (uAllâh) nguYe Onika ubomi, Anike nokufa”. Wathi yena “Ndim onika ubomi ndenze nokufa”. UIbrâhîm wathi, “Inene! UAllâh Wenze ilanga laphuma empuma, khawulenze ke wena liphume entshona”. Waba ngaloo ndlela uyoyisakala lowo ungakholwayo. UAllâh Akabakhokeli abagabadeli",
      "Okanye njengalowo (wayehamba) wadlula ngakwenye idolophu, yabe iwile, ilele, amaphahla (ezakhiwo zayo) ephantsi.Wathi yena: “O bethu! Ingaba uAllâh Uza kuyivusa kanjani emveni kokuba idilike (yanje)”? Waza uAllâh Wenza yena ukuba afe iminyaka elikhulu, Waphinda Wamvusa (kwakhona). Wathi kuye: “Lingakanani na ithuba (ufile)”? Yaphendula (le ndoda): “Mhlawumbi ibe yimini (enye) okanye inxalenye yemini”. Wathi Yena: “Nakanye, wena ube (ufile) iminyaka elikhulu, jonga ukutya kwakho nesiselo sakho azibonakalisi nguqu; ujonge ne-esile lakho! Ngoko ke Senze umqondiso ngawe ebantwini, jonga amathambo, okokuba Siwahlanganisa kanjani na Siwambese isikhumba.” Kwathi oko kusakuba kubonakalisiwe ngokucacileyo kuye, wathi yena: “Ndiyazi (ngoku) okokuba uAllâh Uyakwazi ukwenza izinto zonke.”",
      "Yabonani uIbrâhîmwathi:“Nkosiyamkhawundiboniseindlela Ovusa ngayo abafileyo”. Wathi (uAllâh): “Ingaba awukholwa na?” Wathi yena: “Ewe (ndiyakholwa) kodwa ndifuna ukuba ndomelele elukholweni”. Wathi Yena: “Thabatha iintaka zibe ne, uzibizele kuwe (uze uzixhele, uzinqunqe zibe zizicwibi) wakugqiba ubeke izicwibi zazo kwiinduli zonke, wakugqiba uzibize, ziya kuza kuwe zingxamile, uya kwazi ke wena okokuba uAllâh nguSomandla, uSobulumko",
      "Imfano yabo banikela ngobutyebi babo kwiNdlela ka- Allâh, injengokhozo lombona ekukhula kulo izikhwebu ezisixhenxe, isikhwebu ngasinye kuso sibe neenkozo ezilikhulu. UAllâh Upha, Andise ngokuphinda-phindaneyo kulowo Amthandileyo. Kwaye uAllâh Wanele (eYedwa) ukuba Abonelele izidalwa zaKhe ngeemfuno zazo, (Yena) nguSolwazi",
      "Abo banikela ngobutyebi babo eNdleleni ka-Allâh, bangalandelisi izipho zabo ngokumana bekhumbuza (abantu) ngobubele babo okanye (ngenjongo) yokulimaza, umvuzo wabo useNkosini yabo. Akuyi kubakho koyika kubo bengayi kuxhalaba",
      "Amazwi obulali nokuxolela iziphoso angcono kuneSada’ka (amalizo) elandeliswa ngezikhubekiso. UAllâh sisiTyebi (Akukho nto Ayisweleyo) kananjalo Yena Unobulali",
      "Hini na nina bakholwayo! Musani ukwenza amalizo enu abe yinto engento ngokuthi nikhumbuze abantu ngobubele benu okanye ngokukhubekisa, njengalowo unikela ngobutyebi bakhe kuba efuna ukubonwa ngabantu, engakholwa nokukholwa kuAllâh neMini yokuGqibela. Imfano yakhe injengelitye elimsulwa elinothulana oluncinane; kuze kufike imvula enkulu lishiyeke limpuluswa. Abakwazi kwenza nento le ngoko bakusebenzeleyo. UAllâh Akabakhokeli abantu abangakholwayo",
      "Ke kaloku imfano yabo banikela ngobutyebi babo befuna ukukholisa uAllâh babe nabo ezintliziyweni zabo beqinisekile okokuba uAllâh Uza kubavuza, injengesitiya esisendulini, ekuthi kwakuna imvula enkulu kuso sivelise isivuno esiphindwe kabini. Zesithi xa singayifumenanga imvula enkulu, nencinane yanele kuso. UAllâh Ukubona (konke) oko nikwenzayo",
      "Ingabaukhonanaaphakuniongaangabanesitiyaesineedatilisi zesundu, nezidiliya ekumpompoza amanzi phantsi kwazo, nazo zonke iintlobo zeziqhamo ezizezakhe apho kuso, abe yena efunyenwe kukwaluphala lo gama abantwana bakhe bebuthathaka (bengakwazi kuzenzela nto), sisuke (esi sitiya sakhe) sifikelwe ngumoya wesitshingitshane, size sitshe? Wenza njalo ke uAllâh ukucacisa imiqondiso yaKhe kuni khon’ukuze niqiqe",
      "Hini na nina bakholwayo! Nikelani ngezinto ezilungileyo enizisebenzeleyo, noko Sinivelisele kona kuhluma emhlabeni, ningajongi ukunikela ngezo zingalunganga (zingekho mgangathweni) kuzo, eningekhe kwanina nizamkele ngaphandle kokuba nigqunywe amehlo nifane ninyanzeleke (nizamkele). UAllâh sisiTyebi, Efanelwe zizo zonke iindumiso",
      "UShaytân unigrogrisa ngobuhlwempu aniyalele ukuba nenze izinto ezikukungcola lo gama uAllâh Enithembisa Ngoxolelo lwezono oluvela kuYe nobuBele, kananjalo uAllâh Wanele Eyedwa ukuzalisekisa iimfuno zezidalwa zaKhe, nguSolwazi",
      "Unika ubulumko kulowo Athande ukumnika, ke lowo unikwe ubulumko, uphiwe eyona nto ilunge kakhulu, kodwa akukho namnye unomqaphela wako oko ngaphandle kwabantu abanengqiqo",
      "Nantoni na enithe nanikela ngayo kumalizo okanye nantoni na enithe nayifungela yenzeni, niqiniseke kananjalo okokuba uAllâh Uyazi yonke. Ke kaloku kubenzi bobubi akuyi kubakho mncedi",
      "Ukuba niyawaveza elubala amalizo enu, kolunga oko; kodwa ukuba niyawafihla niwanike amahlwempu kokona kungcono oko kuni. (UAllâh) Uya kunihlambulula kwezinye izono zenu. UAllâh Ukwazi konke oko nikwenzayo",
      "IsiKhokelo asikho phezu kwamagxa akho, koko nguAllâh Onika isiKhokelo kulowo Athande ukumnika, nantoni na elungileyo enithi ninikele ngayo, niya kuba nenzela iziqu zenu xa ngaba phofu aninikeli ngayo nje ngaphandle kokukholisa uAllâh. Nantoni na enithe nanikela ngayo kokulungileyo, iya kuhlawulwa ngokugcweleyo kuni, kwaye akukho bubi niya kubenziwa nina",
      "(Amalizo) ngawamahlwempu athintelekileyo ukuba angahamba-hamba elizweni. Umntu ongawaziyo angacinga ukuba azizityebi ngenxa yokuzihlonipha kwawo. Uya kuwazi ngophawu lwawo, akaceli nto mntwini wona. Ke kaloku nantoni na enithe nanikela ngayo kokulungileyo, uAllâh Uyazi kakuhle",
      "Abo banikela ngobutyebi babo eNdleleni ka-Allâh ebusuku, nasemini, emfihlakalweni nasesidlangalaleni, baza kuwufumana umvuzo wabo eNkosini yabo. Kubo akuyi kubakho koyika bengayi kuxhalaba",
      "Abo badla iribâ79 abayi kuma (ngoMhla wokuGqibela) ngaphandle kokuma njengomntu obethwa nguShaytân emkhokelela ekuphambukeni, oko kungenxa yokuba bathi: “Ushishino luyafana neribâ,” kodwa uAllâh Ukuvumele ukushishina Wakwalela ukwenziwa kweribâ. Lowo usamkelayo isiyalo seNkosi yakhe, ayeke ukudla iribâ, akayi kohlwaywa ngoko akwenze kwilixa elingaphambili, umcimbi wakhe uya kubonwa nguAllâh; ke lowo ubuyela (kwiribâ), abanjalo ngabahlali baseMlilweni baya kuhlala apho ngonaphakade",
      "UAllâh Uza kuyitshabalalisa iribâ Aze anike (iintsikelelo) ezandisiweyo ngamalizo. UAllâh Akabathandi abangakholwayo",
      "Inene abo bakholwayo, benze izenzo zobulungisa benze iSalâh banikele ngeZakâh, baya kuwufumana umvuzo wabo eNkosini yabo. Akuyi kubakho koyika kubo bengayi kuxhalaba",
      "Hini na nina bakholwayo: Moyikeni uAllâh nilahle konke okuyintsalela (okungekahlawulwa kuni) kuvela kwiribâ (ukususela ngoku ukuya phambili) ukuba ningamakholwa (ngokwenene)",
      "Ukuba anikwenzi oko, lindelani ke ngoko imfazwe evela kuAllâh noMthunywa waKhe. Kodwa ukuba niyaguquka, niya kufumana intlawulo ngemilinganiselo emikhulu. Musani ukuziphatha ngokungenabulungisa (ngokuthi nihlawulise abantu ngaphezulu kunoko benibanike kona), nani ke aniyi kuphathwa ngokuyintswela bulungisa (nivuzwe nganeno kunoko nikusebenzeleyo)",
      "Ke kaloku onetyala kuwe, osemi kakubi (engekabi namali), mnike ixesha kude kube lula kuye ukuhlawula, kodwa ke ukuba niyayincama ngokwendlela yamalizo, kolunga kakhulu oko kuni ukuba benisazi",
      "Yoyikani iMini apho niya kubuyiselwa kuAllâh. Umntu uya kuhlawulelwa oko akusebenzeleyo, yaye abayi kuphathwa ngentswela bulungisa",
      "Hini na nina bakholwayo! Xa nisenza isivumelwano setyala lexesha elimisiweyo, kubhaleni phantsi oko. Umbhali makalibhale phantsi ngobulungisa phakathi kwenu. Umbhali makangali ukubhala njengoko uAllâh Emfundisile, ke ngoko makabhale. Umnini tyala oza kuhlawula makatsho makubhalwe, naye makoyike uAllâh, iNkosi yakhe anganciphisi nto kwityala alibambayo. Kodwa ke ukuba umnini tyala lowo ungumntu ongqondo ithatha kade okanye obuthathaka, okanye akanakukwazi ukuzitsholo ngokwakhe omakubhalwe, lowo ungumgcini wakhe makatsho omakubhalwe ngobulungisa. Kananjalo fumanani amangqina amabini aphuma kumadoda akuni. Ukuba ke akakho amadoda amabini, mayibe yindoda enye nabafazi ababini, enithe navumelana ngabo ukuba babe ngamangqina khon’ukuze kuthi ukuba omnye (kwaba bafazi babini) uyaphazama omnye amkhumbuze. Ke kaloku amangqina akufuneki ale xa ebizelwa ukuba aze (kungqina). Ningadinwa kukulibhala (ityala elo) enokuba lincinane na okanye likhulu, kwixesha elo lalo limisiweyo, oko bubulungisa ngakumbi kuAllâh; bubungqina obuluqilima. Kukwalunge ngamandla ukuthintela iintandabuzo phakathi kwenu, ngaphandle kokuba yintengiselwano yokuhlawulana ngoko nangoko eniyenza niyigqibe ngelo xesha phakathi kwenu. Akuyi kubakho sono ngokungayibhali phantsi. Kodwa ke thabathani amangqina qho xa nisenza isivumelwano sentengiselwano. Ke kaloku umbhali nengqina mabangalinyazwa, kodwa ukuba nithe nakwenza oko (kulimaza), loo nto iya kuba kukungcola (phezu kweentloko) zenu, ke kaloku Moyikeni uAllâh; yaye uAllâh Uyanifundisa. UAllâh nguMazi wezinto zonke",
      "Kananjalo xa niseluhambeni nize ningamfumani umbhali makuthathwe isibambiso; ke lowo ugcinisiweyo makakugcine oko (ngentembeko), oyike uAllâh, iNkosi yakhe. Kananjalo ningabufihli ubungqina kuba lowo, ubufihlayo, inene intliziyo yakhe izele sisono, kwaye uAllâh Uyakwazi konke oko nikwenzayo",
      "Okusemazulwini nokusemhlabeni kokuka-Allâh. Nokuba niyakuveza na oko kukuni okanye nikufihle, uAllâh Uza kunibuza ngako. Yena Uxolela lowo Athande (ukumxolela), Ohlwaye lowo Athande (ukumohlwaya). UAllâh Uyakwazi ukwenza izinto zonke",
      "UMthunywa ukholwa koko kutyhilwe kuye kuvela eNkosini yakhe, benza njalo nabakholwayo. Ngamnye kubo ukholwa kuAllâh, kwiiNgelosi zaKhe kwiiNcwadi zaKhe nakubaThunywa baKhe. (Bathi asenzi mahluko phakathi kwaba baProfeti, bathi kananjalo: “Siyeva, sithobele). (Sicela) uxolelo lwezono kuWe, Nkosi yethu, kananjalo sikuWe isiphelo sethu (sonke)”",
      "UAllâh Akamthwalisi umntu umthwalo ongaphezulu kunamandla akhe, (umntu) uya kufumana umvuzo woko akusebenzeleyo, uya kohlwaywa ngako oko (kungendawo) akwenzileyo. (Thandazani nithi): “O Nkosi yethu! Ungasohlwayi ngokulibala nangoko sikwenze ngempazamo. Nkosi yethu! Ungasithwalisi umthwalo onjengalowo Wawuthwalisa abangaphambili kunathi, Ungabeki mthwalo kuthi esingenamandla okumelana nawo. Usixolele, Ube nofefe kuthi. Wena UnguMkhuseli wethu. Sinike uloyiso phezu kwabangakholwayo.”"
    ]
  },
  {
    "chapter": 3,
    "versesCount": 200,
    "verses": [
      "Alif-Lâm-Mîm",
      "UAllâh! Akukho thixo wumbi ngaphandle kwaKhe, Ophila ngonaphakade, OnguMondli, Olondoloza izinto zonke",
      "NguYe Owatyhila iNcwadi (i’Kur’ân) kuwe ngenyaniso, ingqina oko kwatyhilwa ngaphambili kunayo. Kananjalo Wathoba iTorah neInjîl (iVangeli)",
      "Kwilixa elingaphambili, ukuba zibe sisiKhokelo eluntwini. Kananjalo Wathoba inqobo (yokwahlula phakathi kokulungileyo nokugwenxa). Inene abo bangakholwayo kwimiqondiso ka-Allâh siya kuba sikhulu isohlwayo sabo. Yaye uAllâh nguSomandla, Othabatha impindezelo",
      "Inene akukho nto ifihlakeleyo kuAllâh, emhlabeni nasezulwini",
      "NguYe Onibumbayo ezibelekweni nibe yiloo nto Athanda ukuba nibe yiyo. Akukho thixo wumbi ngaphandle kwaKhe, uSomandla, uSobulumko",
      "NguYe Othumele kuwe isiBhalo (i’Kur’ân). Apho kuso kukho iiVesi ezicace gca, zona zisisiseko sesiBhalo kubekho nezinye ezintsonkothileyo. Kodwa abo bantliziyo zabo zineentandabuzo bafuna ezo zintsonkothileyo (kuba) bezama ukwenza iyantlukwano ngokufuna ukuzicacisa. Akukho bani uyaziyoingcacisoyazongaphandlekoAllâhnabobamilenzulu elwazini, abathi: “Siyakholwa kuyo (i’Kur’ân) yaye sikholwa kuyo yonke (iiVesi zayo ezicacileyo nezintsonkothileyo) zivela eNkosini yethu”. Yaye\takukho\tmntu\tunokufumana\tululeko\tngaphandle kwabantu bengqiqo",
      "(Bathi): “Nkosi yethu! Ungazenzi iintliziyo zethu ziphambuke emva kokuba sele Usinikile isiKhokelo, Senzele inceba evela kuWe. Inene Wena UnguSobubele",
      "NguWe Nkosi yethu, Oza kuhlanganisela ndaweninye abantu bonke ngeMini leyo kungekho ntandabuzo ngayo. Inene uAllâh Azanga Wasaphula isithembiso saKhe.”",
      "Inene abo bangakholwayo, ubutyebi babo nabantwana babo abuyi kubanceda nto ngokuchasene noAllâh; kwaye ngabo abaza kuba sisivuthisi soMlilo",
      "Njengendlela yokuziphatha yabantu bakwaFir’awn nabo bangaphambili kubo, baziphika iiVesi zeThu, Waza uAllâh Wabatshabalalisa ngenxa yezono zabo, kwaye uAllâh Wohlwaya kabuhlungu",
      "Yithi\tkwabo\tbangakholwayo:\t“Nina\tniza\tkoyiswa niqundaniswe ndaweninye, nisiwe esiHogweni, Hayi ukubambi kwaloo ndawo yokuhlala”",
      "Sele niwufumene umqondiso nina (maYuda) kwimikhosi emibini eyaqubisana (edabini). Omnye wawusilwa eNdleleni ka-Allâh, omnye wawungowabangakholwayo. (Umkhosi wabakholwayo) wabona ngawawo amehlo umkhosi wabangakholwayo (Umkhulu) ngokuphindwe kabini kunowabo. UAllâh Uxhasa lowo Amthandileyo ngoloyiso lwaKhe. Inene apha kule nto kukho isifundo kwabo babonayo",
      "Okuhonjiswe kwakuhle emadodeni luthando lwezinto ezinqwenelekayo kuwo; abafazi, abantwana, igolide nesilivere eninzi, amahashe amahle anemitshiso. Iinkomo namasimi alinyisisiweyo, (konke) oku zizinto ezonwabisayo zeli hlabathi; kodwa Yena uAllâh Uneyona mbuyekezo intle (Ayigcine) kuYe",
      "Yithi: “Ndinixelele ezona zinto zingcono kunezo? Okwamalungisa iya kuba yiMiyezo evela eNkosini yawo, ekumpompoza imilambo phantsi kwayo, elo iya kuba likhaya labo lanaphakade, nabalingane abanyulu, uAllâh Uyazibona izicaka zaKhe”",
      "Abo bathi: “Nkosi yethu! siyakholwa thina ngenene, sixolele izono zethu, Usisindise esohlwayweni soMlilo”",
      "(Bona) bangabo banomonde, banyanisekileyo, banentobeko nokuzinikela ngokunyanisekileyo ekunquleni uAllâh. Abo banikela ngeZakâh namalizo eNdleleni ka-Allâh, nabo bathandaza bacele itarhu kuAllâh kwiyure yokugqibela yobusuku",
      "UAllâh Uyangqina okokuba akukho thixo wumbi ngaphandle kwaKhe, kanti neengelosi, nabo banolwazi (banika ubungqina obukwanjalo). UAllâh Ulondoloza indalo yaKhe ngobulungisa. Akukho thixo wumbi ngaphandle kwaKhe, uSomandla, uSobulumko",
      "Inene inkolo (eyamkelekileyo) kuAllâh yi-Islam. Abo babenikwe isiBhalo (amaYuda namaKhristu) azanga babe neyantlukwano, ngaphandle kokumonelana, emva kokuba ulwazi lwalusele lufikile kubo. Nabani na ongakholwayo kwiiVesi zika-Allâh, inene uAllâh Uyakhawuleza ukufaka (umntu) embuzweni",
      "Ke ngoko ukuba bayakuphikisa yithi: “Mna ndizinikezele kuAllâh ndawonye nabo bandilandelayo”. Kananjalo yithi kwabo babenikwe isiBhalo nakwabo bangafundanga: “Ingaba nina niyazinikezela na kuAllâh?” Ukuba benza njalo, ke baya kuba bakhokelelekile eNdleleni eLungileyo, kodwa ukuba bathe bakreqa, owakho umsebenzi kukuvakalisa uMyalezo, uAllâh Uyazibona izicaka (zaKhe)",
      "Inene abo bangakholwayo kwimiqondiso ka-Allâh babulale nabaProfeti ngokungekho lungelweni, babulale nabo (bantu) bayalela ukwenziwa kokulungileyo eluntwini, vakalisa isohlwayo esibuhlungu kubo",
      "Bona bangabo imisebenzi yabo iya kulahleka kweli hlabathi nakuBomi oBuzayo ukanti abayi kufumana bancedi",
      "Awubabonanga na abo babenikwe inxalenye yesiBhalo? Bamenyelwa kwiNcwadi ka-Allâh ukuphelisa impikiswano, lasuka iqela labo lagwilika langabachasi",
      "Oku kungenxa yokuba bathi: “UMlilo awuyi kusichika thina koko uya (kusichika) iintsukwana nje ezimbalwa.” Ke kaloku okuyaa bakuqambayo ngenkolo yabo kubakhohlisile",
      "Kazi kuya kuba njani na kubo xa Sibahlanganisela ndawonye ngeMini leyo kungekho ntandabuzo ngayo. Kwaye umntu uza kuhlawulwa ngokuzeleyo ngoko akusebenzeleyo. Abazi kuphathwa ngentswela bulungisa",
      "Yithi: O Allâh! Mnini bukumkani, Wena Unika ubukumkani kulowo Uthande ukuMnika, ukanti Uyabuhlutha ubukumkani kulowo Uthande ukubuhlutha kuye, Unika intlonipheko kulowo Uthande ukumnika, Uhlazise lowo Uthande ukumhlazisa. ESandleni saKho kukho okulungileyo. Inene Wena Uyakwazi ukwenza izinto zonke",
      "Wena Wenza ubusuku bungene kwimini, Wenze imini ingene kubusuku, Ubuyisa abaphilileyo Ubakhuphe kwabafileyo, Ubuyise abafileyo Ubakhuphe kwabaphilileyo. Wena Unika ubutyebi nesondlo kulowo Uthande ukumnika ngaphandle komlinganiselo",
      "Abakholwayo mabangathabathi abangakholwayo (babenze) iitshomi endaweni yabakholwayo. Nabani na owenze loo nto akasokuze ancedwe nguAllâh nangantoni na, ngaphandle kokuba woyikisela ubungozi kubo, Ke Yena uAllâh Uyanilumkisa ngaYe. Kwaye ekugqibeleni kukuAllâh apho kuza kubuyelwa khona",
      "Yithi (Muhammad): “Enokuba ningakufihla okusezifubeni zenu okanye nikuveze, uAllâh Uyakwazi, kwaye Wazi nokusemazulwini nokusemhlabeni. UAllâh Unamandla ngaphezulu kweezinto zonke.”",
      "NgeMini apho wonke umntu aya kujongana nako konke okulungileyo awakwenzayo, nako konke okungcolileyo awakwenzayo, uya kunqwenela ukuba akwaba bekunokubakho umgama omkhulu phakathi kwakhe nezenzo zakhe ezingendawo. UAllâh Uyanilumkisa ngaYe yaye uAllâh Unenceba kwizicaka (zaKhe)",
      "Yithi (ebantwini): “Ukuba niyaMthanda uAllâh landelani mna, uAllâh Uya kunithanda, Anixolele izono zenu. UAllâh nguMxoleli uSozinceba",
      "Yithi: “Thobelani uAllâh noMthunywa”. Kodwa ukuba bayatshikila, (bayishiye inkolo) uAllâh Akabathandi abangakholwayo",
      "UAllâh Wakhetha uAdam, uNûh, nosapho luka’Ibrâhim, nosapho luka’Imrân phezu kwendalo yonke",
      "Abanye baba ngumnombo wabanye, uAllâh nguSokuva, uSolwazi",
      "Khumbula okokuba wathi umka’Imrân: “O Nkosi yam! Ndenze isifungo kuWe sokuba okusesibelekweni sam ndiya kukunikela kuWe, ke ngoko kwamkele oku kum. Inene, Wena unguSokuva, uSolwazi.”",
      "Akumzala (uMaryam wakhe) wathi: “O Nkosi yam! Ndizele umntwana oyintombi, uAllâh Ukwazi ngcono Akuvezileyo kananjalo indoda ayifani nowasetyhini, ke ngoko ndimthiye igama lokuba nguMaryam (uMariya), kananjalo ndicela ukhuseleko ngaWe (Allâh), (ndilucelela) yena nenzala yakhe kuShaytân owaqalekiswayo.”",
      "Yamamkela ke iNkosi yakhe (uAllâh) ngolwamkelo olulungileyo. Wamenza ukuba akhule enesimilo esihle. Wamgcina phantsi kohoyo lukaZakariyah. Wayethi qho (uZakariyah) xa engena kwigumbi lakhe lokuthandazela, (uMaryam) amfumane eziselwe ukutya. Athi: “Hini na Maryam: Ukufumene phi na oku?” Athi yena: “Oku kuvela kuAllâh. Inene uAllâh Ubonelela ngesixhaso lowo Athande ukumbonelela ngaphandle komlinganiselo.”",
      "Ngelo xesha kanye ke uZakariya wathandaza eNkosini yakhe: “O Nkosi yam! Ndiphe inzala elungileyo evela kuWe. Inene Wena UnguMphulaphuli wezicelo”",
      "Ke kaloku iingelosi zambiza, esamile, ethandaza kwindawo yokuthandazela. (Zathi kuye): “UAllâh Ukunika iindaba zovuyo zikaYahya (uYohane), oya kungqinela iLizwi lika- Allâh, abe ngohloniphekileyo, azigcine kude ekwabelaneni ngesondo nabafazi, uya kuba nguMprofeti, wakumalungisa”",
      "Wathi: “O Nkosi yam! Ndingaba nomntwana njani na sele ndimdala kangaka, nomfazi wam eludlolo?” (UAllâh Wathi): “Yena uAllâh Uyakwenza Athande ukwenza”",
      "Wathi (uZakariya): “O Nkosi yam! Ndenzele umqondiso” Wathi (uAllâh): “Umqondiso wakho kukuba wena akuyi kuthetha ebantwini iintsuku ezintathu ngaphandle kokuthetha ngezandla. (Ke ngoko wena hlala) ukhumbula iNkosi yakho kakhulu uYizukise ukujika kwelanga. Ngokuhlwa nasekuseni.”",
      "Kananjalo iingelosi zathi: “Wena Maryam! Inene, uAllâh ukukhethile wena wakuhlambulula, Wanyula wena phakathi kwabo bonke abafazi",
      "Wena Maryam! Zinikele ngentobeko eNkosini yakho, uqubude kuYo, uzithobe kunye nabo bazithobayo.”",
      "Ezi zezinye zeendaba zoko kungabonwayo, eSizityhila kuwe. Wena (Muhammad) wawungekho kunye nabo, xa babesenza amaqashiso ngamasiba abo okubhala mayela nokuba mayibe ngubani na (phakathi kwabo) oza kuba ngumgcini kaMaryam. Wawungekho kunye nabo xa babephikisana",
      "Kananjalo iingelosi zathi: “Wena Maryam! Inene, uAllâh Ukunika iindaba zovuyo zelizwi (elingu) nyana kaMaryam, ophuma kuYe (uAllâh), igama lakhe liya kuba nguMesiya, u’Isa (uYesu), oya kuhlonipheka kweli hlabathi nakuBomi oBuzayo. Yaye uya kuba ngomnye wabo basondeleyo kuAllâh",
      "Uya kuthetha ebantwini eseyimveku1 naxa sele eyindoda kwaye uya kuba ngomnye wabangamalungisa.”",
      "Wathi yena (uMaryam) “O Nkosi yam! Ndingaba nomntwana njani na kungekho ndoda indichukumisileyo”. Yathi (enye yazo): “Kuya kuba njalo kuba uAllâh Udala oko Athande ukukudala. Xa Emisela into Usuka Athi kuyo: ‘Yibakho!’ Ibekho",
      "Kananjalo Yena (uAllâh) Uza kumfundisa (u’Isâ) iNcwadi nobulumko, iTorah neInjîl (iVangeli)",
      "Amenze (u’Isâ) uMthunywa kuBantwana bakwaSirayeli (aze athi kubo): ‘Mna ndize kuni nomqondiso ovela eNkosini yenu, wokuba ndinixonxele ngodongwe umfuziselo wentaka, ndiphefumle kuwo, ize ibe yintaka ngamandla ka-Allâh; ndiphilise abazelwe beziimfama, nabaneqhenqa, ndize kananjalo ndivuse abafileyo ngamandla ka-Allâh, kwaye ndiya kunixelela eniza kukudla nenikugcinileyo komawenu. Inene, apha koku kukho umqondiso ukuba niyakholwa (ngenene)",
      "Kananjalo ndizele ukuza kungqina oko (kwafika) ngaphambili kunam iTorah, nokwenza inxalenye yoko kwakungavumelekanga kuni kuvumeleke. Yaye ndiza (kuni) ndinobungqina obuvela eNkosini yenu, ngoko ke Moyikeni uAllâh nindithobele",
      "“Inene! UAllâh yiNkosi yam EkwayiNkosi yenu, ke ngoko khonzani Yena (Yedwa) le yiNdlela ethe Tye.”",
      "Ke kaloku u’Isâ wathi esakukuqaphela ukungakholwa kwabo wathi (kubo): “Ngobani na abaza kuba ngabancedisi bam eNdleleni ka-Allâh?” Abafundi bakhe bathi: “Sithi abancedisi baka-Allâh; siyakholwa kuAllâh, siyangqina kananjalo okokuba singamaMuslim",
      "Nkosi yethu! Siyakholwa koko Ukutyhilileyo, kwaye silandela uMthunywa (u’Isâ) ke ngoko sibhale ndawonye nabo bangqinayo (okokuba akukho thixo wumbi ngaphandle koAllâh)”",
      "Baza abangakholwayo baqulunqa iyelenqe lokumbulala u’Isâ, naYe uAllâh Waqulunqa. UAllâh yiNtshatsheli kubaqulunqi",
      "Kananjalo uAllâh Wathi: “Hini na ‘Isâ! Mna Ndiya kukwenza ufe2, Ndikuhlambulule (kwizityholo) zabo bangakholwayo, Ndenze abo bakulandelayo babe ngentla kunabo bangakholwayo kude kube yiMini yoVuko. Nize nibuyele kuM, Mna Ndigwebe phakathi kwenu mayela noko naniphikisana ngako”",
      "Ngokuphathelene nabo bangakholwayo, Ndiya kubohlwaya ngesohlwayo esibuhlungu kweli hlabathi nakuBomi oBuzayo yaye abayi kuba nabancedisi”",
      "Ngokuphathelene nabo bakholwayo, benza imisebenzi yobulungisa, uAllâh Uza kubahlawula umvuzo wabo ngokugcweleyo. Ukanti uAllâh Akabathandi abagabadeli",
      "Oku koko Sikucengceleza kuWe (Muhammad) kuziiVesi neSikhumbuzo sobulumko",
      "Inene, imfano ka’Isâ phambi koAllâh inqwa nemfano ka- Adam. (UAllâh) Wamdala (uAdam) ngothuli, Wathi kuye: “Yibakho!” Wabakho",
      "(Le) yinyaniso evela eNkosini yakho, ke wena uze ungabi ngomnye wabo bathandabuzayo",
      "Nabani na ophikisana nawe ngokuphathelene no’Isâ, emveni kokuba ulwazi lufikile kuwe yithi: “Yizani sibize oonyana bethu noonyana benu, abafazi bethu nabafazi benu, thina buqu nani buqu, sithandazeni, sicele (ngokunyanisekileyo) ukuba isiqalekiso sihle phezu kwabo baxokayo”",
      "Inene! Le yingcaciso eyinyaniso (ngembali ka’Isâ) yaye akukho thixo wumbi ngaphandle koAllâh. Inene uAllâh nguSomandla, uSobulumko",
      "Ukuba bayatshikila bemke, Inene uAllâh Wazi konke ngabo benza ubutshinga",
      "Yithi: “Hini na Bantu beNcwadi; khanizeni (sihlanganeni) ngelizwi elifanayo phakathi kwethu nani, okokuba singanquli mntu ngaphandle koAllâh (Yedwa), singayamanisi mahlulelane kuYe, kananjalo kungabikho namnye kuthi othabatha abanye abenze iiNkosi ngaphandle koAllâh.” Ukuba bayatshikila bemke, yithani kubo: “Ngqinani ke ukuba thina singamaMuslim”",
      "Hini na bantu beNcwadi! Kungani na ukuba niphikisane ngoIbrâhîm kodwa iTorah neInjîl zazingekatyhilwa de kwaba semveni kwakhe? Aninangqiqo na",
      "Inene nina (nifanele) ukuphikisana ngento eninolwazi ngayo. (Kodwa) kutheni na niphikisana ngento eningenalwazi ngayo nje? NguAllâh Owaziyo, nina anazi",
      "UIbrâhîm wayengengomYuda engenguye noMkhristu kodwa wayeliMuslim lokwenene UmHanîfa3. Yena wayengengomnquli wazithixo",
      "Inene phakathi koluntu abona bantu banebango ngoIbrâhîm ngabo bamlandelayo (uIbrâhîm), nalo Mprofeti (uMuhammad) nabo bakholwayo (amaMuslim) kananjalo uAllâh nguMlondolozi wamakholwa",
      "Iqela laBantu beNcwadi linqwenela ukuniwexula, kodwa abayi kulahlekisa namnye ngaphandle kokuzilahlekisa kwabona kwaye abaqondi",
      "“Hini na Bantu beNcwadi kutheni na ningakholwa kwiiVesi zika-Allâh kodwa kwanina ninobungqina (ngenyaniso) yazo",
      "Hini na Bantu beNcwadi! Kutheni na nigquma inyaniso ngobuxoki, nifihle inyaniso niyazi",
      "Iqela laBantu beNcwadi lithi: “Kholwani ekuseni koko kutyhilwe kumakholwa (amaMuslim), nikulahle ekupheleni kwemini khon’ukuze akreqe",
      "Kananjalo musani ukukholwa nakubani na ngaphandle kokuba ngolandela inkolo yenu.” Yithi wena (Muhammad): “Inene! IsiKhokelo esilungileyo sisiKhokelo sika-Allâh.” Kananjalo musani ukukholwa kwinto yokuba nabani na ongomnye angakufumana okunjengoko nikufumeneyo nina ngaphandle kokuba ulandela inkolo yenu, ngapha koko baza kunifaka engxoxweni phambi kweNkosi yenu. Yithi (Muhammad): “Zonke iziBele ziseSandleni sika-Allâh; Unika lowo Athande ukumnika kwaye uAllâh nguMlondolozi weentswelo zezidalwa zaKhe ngokwaneleyo, nguSolwazi",
      "Ukhetha ukwenzela inceba yaKhe lowo Athande Ukumkhetha kwaye uAllâh nguMnini buBele OMkhulu.”",
      "Phakathi kwaBantu beNcwadi kukho lowo, uthi ukuba ugciniswe inani elikhulu lobutyebi, alihlawule ngokukhawuleza kalula. Ukanti phakathi kwabo kukho lowo uthi, xa egciniswe ingqekembe enye yesilivere, angayihlawuli ngaphandle kokuba umana uquqa kuye, uyifuna, kuba bathi: “Akukho gxeke kuthi ngokungcatsha, sithabathe ingqwebo yabangafundanga”. Kodwa bathetha ubuxoki ngoAllâh lo gama besazi",
      "Ewe lowo uzalisekisa isibhambathiso sakhe, oyike uAllâh kakhulu, inene uAllâh Uyabathanda abo banyulu",
      "Inene abo bathenga inzuzo encinane ngexabiso loMnqophiso ka-Allâh nezifungo zabo, abayi kuba nasabelo kuBomi oBuzayo. Engayi kuthetha nokuthetha nabo uAllâh, Engayi kubajonga kwa-ukubajonga ngoMhla woVuko, Engayi kubahlambulula nokubahlambulula. Yaye baya kufumana isohlwayo esibuhlungu",
      "Inene phakathi kwabo, kukho iqela eliqamba iNcwadi ngamalwimi alo, ukuze ucinge ukuba wena (loo nto) bayithethayo bayifumana eNcwadini, baze bathi: “Oku kuvela kuAllâh,” kodwa kube kungaveli kuAllâh, kananjalo bathetha ubuxoki ngoAllâh ngoku besazi",
      "Asinto inokwenziwa nanguwuphi na umntu onikwe iNcwadi nguAllâh nobulumko nobuProfeti ukuba athi ebantwini: “Yibani ngabanquli bam endaweni yokuba ngabaka-Allâh”. Ukusuka apho angasuka athi: “Yibani ngabanquli bokwenene baka-Allâh kuba ningabafundisi beNcwadi nikwangabo nabafundi bayo.”",
      "Engekhe aniyalele ukuba nithabathe iingelosi nabaProfeti ukuba babe ziiNkosi [oothixo (benu)]. Anganiyalela ukuba ningakholwa emveni kokuba sele nizinikele entandweni ka- Allâh",
      "Yabonani! uAllâh Wathabatha uMnqophiso nabaProfeti, othi: “Thabathani nantoni na eNdininika yona, evela esiBhalweni nasebulumkweni4, emva koko kuza kufika kuni uMthunywa oya kungqinela oko kukuni, kufuneka nikholwe ke nina kuye nimncedise”. Wathi uAllâh: “Niyavuma na. Niya kuwuthabatha na uMnqophiso waM?” Bathi bona: “Siyavuma”. Wathi Yena: “Ngqinani ke yaye Mna Ndiya kuba nani phakathi kwamangqina",
      "Ke kaloku abaya kukreqa emva kwako oku, baya kuba ngabenzi bobubi.”",
      "Ingaba bafuna (inkolo) eyiyenye ngaphandle kwenkolo ka- Allâh lo gama zizinikela kuYe zonke izidalwa emazulwini nasemhlabeni, zithanda, zingathandi. Yaye zonke ziza kubuyela kuYe",
      "Yithi: “Thina sikholwa kuAllâh nakoko kwatyhilwa kuIbrâhîm, kuIsmâ’îl, kuIs-hâk, kuYa’kûb nakwizizwe, nakoko kwatyhilwa kuMûsâ, ku’Isâ nabaProfeti kuvela eNkosini yabo, Asenzi mahluko phakathi komnye nomnye kubo, kananjalo thina sizinikele kuYe. (uAllâh).”",
      "Lowo uzifunele nkolo yimbi ngaphandle kweIslam, ayiyi kwamkelwa kuye, kananjalo kuBomi oBuzayo uya kuba ngomnye wabalahlekelwa",
      "Angabakhokela njani uAllâh abantu abalahla ukholo emva kokukholwa nasemva kokuba bebengqinile okokuba uMthunywa unyanisile nasemva kokuba imiqondiso ecacileyo ibifikile kubo? UAllâh Akabakhokeli abantu abanogabadelo (abakhonzi bezithixo nabenzi bobubi)",
      "Bona ngabo imbuyekezo yabo ikukuba, phezu kwabo kuhlale isiqalekiso sika-Allâh, eseengelosi nesabantu bonke",
      "Baya kuhlala apho ngonaphakade (esiHogweni), isohlwayo sabo asiyi kwenziwa lula, singayi kurhoxiswa",
      "Ngaphandle kwabo baguqukayo emva kokuba benze loo nto, benze izenzo zobulungisa. Inene, uAllâh nguMxoleli, Onenceba",
      "Inene abo bangakholwayo emva kokukholwa kwabo baze baqhubeke nokungakholwa kwabo ayisokuze yamkeleke inguquko yabo yaye bona bangabo balahlekileyo",
      "Inene abo bangakholwayo, bade bafe bengekakholwa. Enokuba banganikela ngegolide ezalise ihlabathi ayiyi kwamkelwa kuye nawuphi na kubo enokuba bebenganikela ngayo njengentlawulo yokuzikhulula. Okwabo bona sisohlwayo esibuhlungu kwaye abayi kuba nabancedisi",
      "Nakanye! Ukuba ningazuza ubungcwele ningathanga ninikele kumalizo ngoko nikuthandayo. Kananjalo nantoni na (elungileyo) eninikela ngayo uAllâh Uyazi kakuhle",
      "Konke ukutya kwakuvumelekile ngokoMthetho kuBantwana bakwaSirayeli, ngaphandle koko kwenziwa kwangavumeleki nguSirayeli buqu ingekatyhilwa iTorah. Yithi: “Yizani neTorah apha, niyicengceleze ukuba ninenyaniso",
      "Emva koko nabani na ke oya kuqamba ubuxoki ngoAllâh, abenza loo nto baya kuba ngabenzi bobubi ngenene.”",
      "Yithi: “UAllâh Uthethe inyaniso; landelani inkolo kaIbrâhîm, uMhanîfa, yena wayengenguye omnye wabakhonzi bezithixo",
      "Inene, iNdlu yokuqala yonqulo eyenzelwa uluntu yayiyiBhakkah (iMakkah), ezele ziintsikelelo, nesiKhokelo sendalo yonke",
      "Kuyo apho kukho imiqondiso ebonakalayo, (umzekelo), iMa’kâm Ibrâhîm5, nabani na lowo ungena kuyo, ufumana ukhuseleko. Ke kaloku iHajji kwindlu ka-Allâh luxanduva olulityala elibanjwa uAllâh luluntu, abo banako ukumelana neendleko zayo. Ke lowo ungakholwayo (kwiHajji) ungongakholwayo kuAllâh, ukanti Yena uAllâh akukho nto Anokuyenzelwa yindalo (yaKhe)",
      "Yithi: “Hini na Bantu beNcwadi! Kungani na ukuba ningazamkeli iiVesi zika-Allâh lo gama uAllâh EliNgqina loko nina nikwenzayo?”",
      "Yithi: “Hini na Bantu beNcwadi nibanqandelani na abo bakholwayo, bangangeni eNdleleni ka-Allâh, nisuke nifune ukuyenza ijongeke goso-goso, lo gama ningamangqina (enyaniso) kwaye ayingaba Akakwazi uAllâh oko nina nikwenzayo.”",
      "Hini na nina bakholwayo! Ukuba ninokuthobela iqela labo babenikwe isiBhalo, inene banganenza nibe ngabangakholwayo emva kokuba nikholiwe",
      "Ningathini ukungakholwa lo gama kucengcelezwa iiVesi zika-Allâh kuni, naphakathi kwenu kukho uMthunywa? Nabani na othe wabambelela nkqi kuAllâh, lowo uya kuba seNdleleni ethe Tye",
      "Hini na nina bakholwayo! Yoyikani uAllâh njengoko Efanelwe kukoyikwa, ningafi ningengawo amaMuslim",
      "Bambelelani nkqi, nonke, entanjeni ka-Allâh, ningabi zontlaba zahlukane phakathi kwenu, nikhumbule kananjalo uBabalo luka-Allâh Awanenzela lona, kuba naniziintshaba omnye komnye kodwa Yena Wazimanya iintliziyo zenu (zaba ntonye) khon’ukuze ngobabalo lwaKhe, nibe ngabazalwana, kananjalo nina nanisele nisemngciphekweni wokungena edikeni loMlilo Waza Wanisindisa Yena kuwo. Wenza njalo ke uAllâh ukwenza imiqondiso yaKhe icace kuni, khon’ukuze nikhokeleleke",
      "Ke kaloku kuni makuphume iqela labantu elimemela (abantu) kuko konke okulungileyo, liyalele ukwenziwa kokulungileyo lalele ukwenziwa kokungalunganga; ngabo ke abaya kuphumelela",
      "Ningabi njengabo baba ziintlaba zahlukane, baphikisana emva kokuba imiqondiso ecacileyo (yayisele) ifikile kubo. Ke kaloku ngabo kanye abaza kufumana intuthumbo ebuhlungu",
      "NgeMini apho ubuso babanye buya kuba mhlophe buze ubuso babanye bube mnyama, ke kaloku abo ubuso babo buya kuba mnyama (kuya kuthiwa kubo): “Nina nalahla ukholo emveni kokulwamkela? Ke ngoko ngcamlani intuthumbo, yokulahla kwenu ukholo!”",
      "Ke kaloku abo ubuso babo buya kuba mhlophe, baya kuba seNcebeni ka-Allâh (ePaladesi), bahlale apho ngonaphakade",
      "Ezi ziiVesi zika-Allâh: eSizicengceleza kuwe ngenyaniso, kananjalo uAllâh Akazimiselanga kwenza lugabadelo endalweni yaKhe",
      "Zezika-Allâh zonke izinto ezisemazulwini nasemhlabeni kananjalo zonke izinto zibuyela kuYe",
      "Nina ningabona bantu balungileyo baveliselwe uluntu, niyalela (ukwenziwa) kokulungileyo nalele (ukwenziwa) kokungalunganga yaye nikholwa kuAllâh. Ukanti ukuba aBantu beNcwadi babekholiwe kwakuya kulunga oko kubo; phakhathi kwabo kukho abo banokholo, kodwa uninzi lwabo ngabenzi bobubi",
      "Akukho ngozi banokuyenza kuni, (bagxwala nje emswaneni), ukuba bathe balwa nani baza kuphinda kwabona banibonise imiqolo yabo kwaye abayi kuncedwa",
      "Ihlazo lithiwe wambu phezu kwabo naphi na apho bakhoyo, ngaphandle kwamaxa bephantsi komnqophiso wokhuseleko luka-Allâh, nolwabantu; bona bazibizele ingqumbo ka- Allâh nentshabalalo ibekwe phezu kwabo. Oku kungenxa yokuba abakholwa kwiiVesi zika-Allâh, babulala nabaProfeti ngokungekho lungelweni. Oku kungenxa yokuba basuka bangaMthobeli uAllâh, bagabadela, batsiba imida",
      "Abanjalo bonke; iqela elithile kuBantu beNcwadi limele okulungileyo, bayazicengceleza iiVesi zika-Allâh phakathi kwiiyure zobusuku, baqubude bathandaze",
      "Bayakholwa kuAllâh nakwiMini yokuGqibela; Bayalela ukwenziwa kokulungileyo, balele ukwenziwa kokungalunganga baze bangxame ukwenza okulungileyo ke bona bangabanye bamalungisa",
      "Ke kaloku nantoni na elungileyo abayenzayo akukho nto ingayi kwamkelwa kubo; kuba uAllâh Ubazi kakuhle abo bamoyikayo (Yena)",
      "Inene abo bangakholwayo, ubutyebi babo nenzala yabo ayiyi kubanceda (nganto) kuAllâh. Bona ngabahlali baseMlilweni, apho kulapho baya kuhlala khona ngonaphakade",
      "Imfano yoko bakuchitha (kumalizo kweli hlabathi ifana nomoya obanda ceke; obetha isivuno sabantu abenza ubugwenxa kwiziqu zabo usitshabalalise, uAllâh Azanga Enze bugwenxa kubo, koko ngabo abazenza ubugwenxa (ngokwabo)",
      "O nina bakholwayo! Musani ukuthabatha abo bangaphandle kwenkolo yenu ukuba babe ngabacebisi benu, njengoko bengasokuze basilele ukwenza konke okusemandleni abo ukunonakalisa. Bona banqwenela ukunonzakalisa ngamandla. Inzondo (yabo) sele izibonakalisile ngemilomo yabo. Ukanti okufihlakele ezifubeni zabo kungcole ngakumbi. Inene Thina Sizicacisile iiVesi kuni ukuba ningabaqondayo",
      "Eneneni! Nini abathanda bona kodwa bona abanithandi, Ukanti nina nikholwa kuso sonke isiBhalo. Bona xa bedibana nani bathi, “Siyakholwa”. Kodwa xa behlangene bodwa, banimuncela iintupha zabo, bezele ngumsindo. Yithi: “Tshabalalani kuloo misindo yenu.” Inene uAllâh Uyakwazi oko kusezifubeni",
      "Xa nihlelwe kokulungileyo, iba buhlungu loo nto kubo, ze kuthi nakuhlelwa kokubi kubavuyise oko. Kodwa ukuba ninokuba nomonde nihlale nimoyika uAllâh akukho nento le abanokunenza yona ngamayelenqe abo. Inene uAllâh Ukurhangqele konke oko bakwenzayo",
      "Ukhumbule kananjalo wena (Muhammad) okokuba washiya umzi wakho ukuya kukhaphela amakholwa kwizikhululo zedabi6 UAllâh Waba nguSokuva uSolwazi",
      "Kwathi xa amaqela amabini phakathi kwenu ayesele etyhafa, uAllâh Waba nguMkhuseli, kananjalo amakholwa makabeke ithemba lawo kuAllâh",
      "UAllâh sele Enenze nanoloyiso eBadr7, ngethuba nina naningumkhosana omncinane ongenamandla. Ke ngoko Moyikeni uAllâh kakhulu ukuze nibe nombulelo",
      "(Khumbula) wena (Muhammad) wathi kumakholwa, “Ingaba akwanelanga na ukuba iNkosi yenu (uAllâh) Inincedise ngeengelosi ezingamawaka amathathu, Izithobe (zize kuni”) na",
      "“Ewe, ukuba nibambelela ekunyamezeleni nasebungcweleni utshabaluzakuzakunilumbonzelekile; iNkosiyenu Inincedise ngeengelosi\tezingamawaka\tamahlanu,\tzineempawu (zentshabalaliso).”",
      "UAllâh Akakwenzanga ukuba kube yinto yimbi oku ngaphandle kokuba kube ziindaba zovuyo nesiqinisekiso ezintliziyweni zenu, kananjalo alukho olunye uloyiso ngaphandle koluvela kuAllâh, uSomandla, uSobulumko",
      "(UAllâh) Usenganqamla inxalenye yabo bangakholwayo, kungenjalo Ababeke ehlazweni, ukuze baphinde emva bedanile",
      "Isigqibo ayisosakho koko sesika-Allâh; enokuba ubuya ngenceba na kubo, okanye ubohlwaye; bona ngenene bangabenzi bobubi",
      "Konke okusemazulwini nasemhlabeni kokuka-Allâh. Uxolela lowo Athande ukumxolela, Ohlwaye lowo Athande ukumohlwaya, kwaye uAllâh nguMxoleli, uSozinceba",
      "Hini na nina bakholwayo! Musani ukutya iRibâ8 ephindwe kabini nakaninzi, koko yoyikani uAllâh khon’ukuze nibe nempumelelo",
      "Kananjalo yoyikani uMlilo, olungiselelwe abangakholwayo",
      "Ke kaloku thobelani uAllâh noMthunywa (waKhe uMuhammad) ukuze nizuze (ukwenzelwa inceba)",
      "Yiyani phambili eNdleleni (ekhokelela) kuxolelo lwezono oluvela eNkosini yenu, nasePaladesi ebubanzi bayo bungangamazulu nomhlaba, ilungiselelwe abamoyikayo uAllâh",
      "Abo banikela [ngamalizo (eNdleleni ka-Allâh)], benendyebo naxa bephantsi kwembandezelo. Abacinezela imisindo (yabo), baxolele abantu; inene, uAllâh Uyabathanda abenzi bobulungisa",
      "Nabo bathi xa benze ububi okanye bezenze ubugwenxa ngokwenza ukungcola, bakhumbule uAllâh, bacele itarhu ngezono zabo; yaye akukho wumbi onokuxolela izono ngaphandle koAllâh bangaqhubeki nokwenza (obo bubi) babenzileyo, besazi",
      "Umvuzo wabanjalo luxolelo lwezono oluvela eNkosini yabo, neMiyezo ekumpompoza imilambo phantsi kwayo, baze bahlale apho ngonaphakade. Onjani wona ukuba mhle umvuzo kubenzi (bokulungileyo)",
      "Iimeko9 ezinjengezi zenu, zahlela izizwe ezingaphambili kunani, ke ngoko hamba-hambani umhlaba wonke, nibone ukuba saba yintoni na isiphelo sabo bangakholwayo",
      "Le ‘Kur`ân yinkcazo ecacileyo kubantu, isisiKhokelo nemfundiso kwabo bamoyikayo uAllâh",
      "Musani ukuba yeke-yeke ke ngoko (ngokuchasene neentshaba zenu), ninganxunguphali yaye niza kuba ngentla (kwazo) ukuba ningamakholwa ngokwenene",
      "Ukuba inxeba linichukumisile nina, qinisekani okokuba inxeba elikwanjalo libachukumisile nabo (enilwa nabo). Kananjalo oko ziintsuku eSizinika abantu ngokubolekisana kwazo, khon’ukuze uAllâh avavanye abo bakholwayo, ukuze uAllâh Athathe abafelukholo phakathi kwenu. Ukanti uAllâh Akabathandi abagabadeli",
      "Kananjalo uAllâh Uvavanya amakholwa, Atshabalalise abangakholwayo",
      "Nicinga ukuba niza kungena ePaladesi ningakhanga nilufumane ucikido luka-Allâh na? Abo benu balwayo nabo benu banonyamezelo",
      "Inene nina benikunqwenela ukufa (nifele ukholo) ningekadibani nako. Ngoku nikubone ngamehlo enu",
      "UMuhammad akanto yimbi ngaphandle kokuba nguMthunywa, kananjalo (baninzi) abaThunywa abamandulelayo bafa phambi kwakhe. Ukuba yena uye wabulawa ingaba niza kukreqa? Lowo ubuya umva, akukho nobungakanani na ububi anokubenza kuAllâh; uAllâh Uza kunika umvuzo abo banombulelo",
      "Futhi akunakwenzeka ukuthi umuntu afe ngaphandle kwemvume ka Allah esinqumweni esinqunyiwe. Futhi noma ngubani ofisa umvuzo walomhlaba - Sizomnika wona; futhi noma ngubani ofisa umvuzo wakusasa - Sizomnika wona Futhi sizoklomelisa ababongayo",
      "Kananjalo baninzi abaProfeti abalwayo, ecaleni koMprofeti (ngamnye) kwakuba lihlokondiba lamadoda anemfundo. Kodwa zanga bazenze ethe-ethe ngokungxwelerheka abakufumanayo eNdleleni ka-Allâh, begazanga bazithobe isidima sabo, kwaye uAllâh Uyabathanda abanonyamezelo",
      "Kananjalo ayikho enye into ababeyithetha ngaphandle kokuthi: “O Nkosi yethu! Sixolele izono zethu nezigqitho zethu, yomeleza iinyawo zethu, Usinike uloyiso phezu kwabo bangakholwayo.”",
      "Ke ngoko uAllâh Wabanika umvuzo weli hlabathi, nowona mvuzo mhle woBomi oBuzayo. UAllâh Uyabathanda abenzi bokulungileyo",
      "Hini na nina bakholwayo! Ukuba ninokuthobela abo bangakholwayo, banganibuyisela umva, kwaye niya kukreqa (elukholweni) nibe ngabalahlekelwa",
      "Nakanye, uAllâh nguMlondolozi wenu yaye UngoYena Mncedi Ulungileyo",
      "Siya kufaka uloyiko ezintliziyweni zabo bangakholwayo, kuba bona bayamanisa abanye (oothixo) kunqulo luka-Allâh, Angazanga Wabanika gunya ngabo; ikhaya labo liya kuba nguMlilo, hayi ububi bekhaya labenzi bobubi",
      "UAllâh ngenene Wasizalisekisa isithembiso saKhe kuni xa nina nanibabulala ngemvume yaKhe; nada naphelelwa kukuzithemba, nawa kwimpikiswano ngomyalelo, anathobela, Esakuba Enibonise ixhayelo enilithanda kunene. Phakathi kwenu kukho abo banqwenela (izinto) zeli hlabathi kubekho abo banqwenela uBomi oBuzayo. Ke yena Wanenza nabaleka nemka kubo, ukuze Anicikide. Kodwa inene Wanixolela Yena, kwaye uAllâh Unofefe kwabo bakholwayo",
      "Yabonani nina nabaleka ninganyeki nokunyeka, waba uMthunywa engemva kwenu, enikhwaza ukuba nibuye. Apho uAllâh Waninika unxunguphalo emva konxunguphalo ngendlela yembuyekezo, Enifundisa ukuba ningabi buhlungu ngoko kuniphosileyo, nangoko kunihleleyo. UAllâh Ukwazi konke oko nikwenzayo",
      "Emva konxunguphalo Wanithumelela ukhuseleko. Ubuthongo bongamela abanye benu, lo gama abanye benu babecinga ngeziqu zabo befuna ukuzisindisa, (bengakhathali ngemeko yoMprofeti neyabanye abantu) becinga gwenxa nangoAllâh iingcinga zokungazi, besithi, “Sinanxaxheba ni na thina kulo mcimbi?” Yithi ke wena (Muhammad): “Inene umcimbi wonke ngoka-Allâh.” Bakufihla phakathi kwabo oko bangafuniyo ukuba kwaziwe nguwe, besithi: “Ukuba besinento yokwenza nalo mcimbi ngekungekho namnye kuthi obuleweyo apha”. Yithi: “Nokuba beniye nahlala emizini yenu, abo ukufa kumiselweyo kubo bebeza kuphuma baye endaweni enokufa kwabo kodwa uAllâh Unako ukuku vavanya oko kusezifubeni zenu, Ahlambulule noko kusezintliziyweni zenu. UAllâh nguMazi woko kusezifubeni zenu.”",
      "Abo benu baye barhoxa ngemini apho imikhosi emibini yayihlangene, nguShaytân owabenza ukuba babuye umva ngenxa yezono ezithile abazenzayo, kodwa uAllâh Wabaxolela, inene uAllâh nguMxoleli, uSozinceba",
      "Hini na nina bakholwayo! Musani ukuba njengabangakholwayo, abathi kubazalwana babo xa beseluhambeni, (becanda amathafa) okanye besiya kulwa: “Ukuba bebethe bahlala nathi, ngebengafanga okanye babulawe,” ukuze uAllâh Enze oko kungunobangela wokuzisola ezintliziyweni zabo. NguAllâh Onika ubomi, Adale ukufa, kananjalo uAllâh Ukubona konke oko nikwenzayo",
      "Ke kaloku ukuba niye nabulawa okanye nafa eNdleleni ka- Allâh, uxolelo lwezono nenceba oluvela kuAllâh lulungile kunako konke oko bakuqokelelayo (kububutyebi behlabathi)",
      "Nokuba niye nafa okanye nabulawa, Inene, niza kuhlanganiselwa ndawonye nonke kuAllâh",
      "Ke kaloku ngeNceba ka-Allâh, wabonisana nabo wena ngenyameko, ukanti ukuba wawuye waba gadalala, waba nentliziyo engqwabalala ngebakreqa bemka kuwe; ke yiba ngathi awuziboni iziphoso zabo, ubacelele itarhu, ubonisane nabo ngemicimbi. Yaye xa uthabatha isigqibo (ngento), beka ithemba lakho kuAllâh, inene, uAllâh Uyabathanda ababeka ithemba labo (kuYe)",
      "Ukuba nincediswa nguAllâh, akukho bani unokunoyisa; ukanti ukuba Anganishiya Yena, ngubani ongomnye onganinceda? Ke kaloku amakholwa makabeke ithemba lawo kuAllâh",
      "Akulolungelo lakhe nawuphi na uMprofeti ukuba athabathe inxalenye yexhayelo ngokungemthetho, nabani na okhohlisa oogxa bakhe ngokunxulumene nexhayelo, ngoMhla wokuGqibela uza kukubuyisa (konke) oko wakuthathayo. Ke kaloku umntu ngamnye uza kuhlawulwa ngokugcweleyo ngoko akusebenzeleyo, kwaye abazi kwenzelwa ntswela bulungisa",
      "Ingaba lowo ulandela intando ka-Allâh uyafana na nalowo uzibizela ingqumbo ka-Allâh? Ikhaya lalowo lisesiHogweni, hayi ububi besiphelo solo hambo lwabo",
      "Bona baziindidi ngeendidi kuAllâh kananjalo uAllâh Ukubona konke oko bakwenzayo",
      "Inene uAllâh Wenzela amakholwa ubuBele obukhulu ngokuwathumelela uMprofeti ophuma phakathi kwabo, ebacengcelezelaiiVesiezivelakuYe(i’Kur`ân)ebahlambulula, ebafundisa ngeNcwadi (i’Kur`ân) nangobulumko. Lo gama mandulo babesekulahlekeni okucacileyo",
      "Xa nihlelwe lishwangusha elinye nangona nizibethe (iintshaba zenu) ngokuphindwe kanye nakabini kunokuba zenzile zona, nisuka nithi nina: “Kuvela phi na (ngoku) oku kuthi?” Yithi (kubo), “Kuvela kuni buqu (ngenxa yezenzo zenu ezingcolileyo)” kananjalo uAllâh Unamandla ngaphezu kweento zonke",
      "Ubuhlungu enabuvayo ngemini imikhosi emibini yayiqubisene kwakungemvume ka-Allâh, Esenzela ukuvavanya amakholwa",
      "Nokuvavanya abahanahanisi, kwathiwa kubo: “Yizani kulwa eNdleleni ka-Allâh kungenjalo nize kuzikhusela”. Bathi bona: “Ukuba besazile okokuba kuza kuliwa, ngesikulandele ngenene.” Ngayo loo mini babekufuphi nokungakholwa kunokukholwa, bethetha ngemilomo yabo okungekho zintliziyweni zabo, kwaye uAllâh Unolwazi olupheleleyo ngoko bakufihlayo",
      "(Bona) bangabo bathi ngabantakwabo ababuleweyo, lo gama bona babehleli emakhayeni abo: “Akwaba bebesiphulaphulile ngebengabulawanga” Yithi: “Nina nqandani ukufa kungezi kwezenu iziqu kaloku ukuba ninenyaniso”",
      "Musani ukucinga ngabo babulewe eNdleleni ka-Allâh njengabafileyo. Nakanye, bona bayaphila, kunye neNkosi yabo, yaye bayazifumana iimbonelelo zabo",
      "Bona bayavuyiswa koko uAllâh Abapha kona kuvela kwiziBele zaKhe baze bavuyele abo bangekahlanganiswa nabo, ababashiye ngemva (bengekafeli lukholo) kuba kubo akuyi kubakho koyika, kungayi kubakho kuxhalaba",
      "Bayavuya ngoBabalo nobuBele obuvela kuAllâh, (bevuyiswa) nakukuba uAllâh Akayi kuwusingela phantsi umvuzo wamakholwa",
      "Abo basabela ubizo luka-Allâh neloMthunywa (waKhe uMuhammad) emveni kokuba bengxwelerhekile, kuba abo ngabo benza izenzo ezilungileyo besoyika uAllâh, uya kuba mkhulu umvuzo wabo",
      "Abo kwathiwa kubo ngabantu: “Inene abantu (abangakholwayo) bahlangene ngani, ke ngoko boyikeni.” Kodwa kwaba kungona oko kubongezelela ukholo, bathi: “UAllâh nguMkhuseli Owaneleyo kuthi.”",
      "Ke ngoko babuya ngoBabalo luka-Allâh nobuBele baKhe. Akukho bubi babachukumisayo, ngokuba bona balandela intando ka-Allâh elungileyo. UAllâh nguMnini buBele, oMkhulu",
      "NguShaytân kuphela oninika iingcebiso zokuba noyike abahlobo bakhe. Musani ukuboyika ke ngoko; koko yoyikani Mna, ukuba ningamakholwa",
      "Ke kaloku ungazidubi umphefumlo wakho ngabo bagxalathelana ngokungakholwa; Inene akukho nobungakanani na ububi abanokubenza kuAllâh Ozimisele ukungabaniki sabelo kuBomi oBuzayo. Kananjalo siya kuba buhlungu kakhulu isohlwayo sabo",
      "Inene, abo bathenga ukungakholwa ngexabiso lokholo, akukho nobungakanani na ububi abanokubenza kuAllâh okwabo iya kuba sisohlwayo esibuhlungu",
      "Abangakholwayo mabangacingi ukuba ukurhoxiswa kwesohlwayo kuyinto elungileyo kubo. Siyasirhoxisa isohlwayo kuphela khon’ukuze baye benyukela ekwenzeni izono, kananjalo siya kuba sikhulu isohlwayo sabo",
      "UAllâh Akanakuze Awayeke amakholwa kule meko nikuyo ngoku, de Abahlule abo bazizingcoli kwabanyulu. Engekhe uAllâh Atyhile kuni iimfihlelo zokungabonwayo kodwa uAllâh ukhetha kubaThunywa baKhe lowo Athande ukumkhetha. Ke ngoko kholwani kuAllâh nakubaThunywa baKhe. Kananjalo ukuba niyakholwa niMoyike uAllâh; uya kubamkhulu umvuzo wenu",
      "Abo bankonya ngokunyoluka oko uAllâh Abaphe kona kuvela kwiziBele zaKhe mabangacingi okokuba (obo) bugogotya (babo buyinto) elungileyo. Nakanye, buya kuba bubi gqitha, izinto ababezibambile, bekhukhusheka nazo ngokunyoluka, ziza kubotshelelwa ezintanyeni zabo njengekhola ngoMhla woVuko. Kananjalo ilifa lamazulu nomhlaba lelika-Allâh; kwaye uAllâh Ukwazi kakuhle konke oko nikwenzayo",
      "Inene uAllâh Uyivile intetho yaloo (maYuda) athi: “UAllâh lihlwempu, ukanti thina sizizityebi!” Siya kubhala phantsi oko bakutshoyo ndawonye nokugwinta kwabo abaProfeti ngokungemthetho, Siya kuthi: “Ngcamlani ke intuthumbo (yoMlilo) odwanguzayo.”",
      "Oku kungenxa yoko kungcola kwenziwa zizandla zabo ngaphambili kunani. Inene uAllâh Azanga (Wenza) lugabadelo kwizicaka zaKhe",
      "Loo (maYuda) athi: “Inene uAllâh Usamkele isithembiso sethu sokuba singakholwa nakuwuphi na uMthumnywa ngaphandle kokuba azise idini eliza kuthi lidliwe ngumlilo ovela ezulwini, (lizivuthele, litshe ngokwalo lingaphenjelwanga ngumntu)”. Yithi: “Inene, bafika abaThunywa kuni phambi kwam, benemiqondiso ecacileyo, Nditsho nalo nithetha ngawo; kwathini ke ukuze nibabulale bona ukuba nithetha inyaniso?”",
      "Ukuba baye abakwamkela ke wena (Muhammad); baba njalo nakubaProfeti abangaphambili kunawe, ababefike nobungqina, nesiBhalo neNcwadi yokhanyiselo",
      "Wonke umntu uza kukungcamla ukufa, kuya kuba ngoMhla woVuko kuphela apho niza kuhlawulwa umvuzo wenu ngokugcweleyo. Nabani na lowo uya kusindiswa eMlilweni angeniswe ePaladesi, lowo ngokwenene uya kuba usempumelelweni. Ubomi beli hlabathi lulonwabo lwenkohliso",
      "Niya kucikidwa ngokwenene, nivavanywe ngobutyebi benu nezinto zenu neziqu zenu, kananjalo niya kuva okuninzi okuya kuninxunguphalisa (imiphefumlo) kuvela kwabo bafumana isiBhalo ngaphambili kunani, nakwabo bayamanisa amahlulelane kuAllâh; kodwa ukuba ninyamezele ngomonde naba ngabamoyikayo uAllâh, inene oko kuya kuba yinqobo yokugweba yonke imicimbi",
      "Yabonani! UAllâh Wathabatha uMnqophiso kwabo babenikwe isiBhalo ukuba bawenze waziwe, ucace eluntwini hayi ukuba ufihlwe, kodwa basuka bawulahla emva kwabo, bathenga iinzuzwana ezingephi ngawo; inene kubi ngakumbi abakuthengayo",
      "Ke kaloku musani ukucinga ukuba abo bavuyayo ngoko bakwenzileyo, bathande ukunconywa ngoko kungenziwanga ngabo musani ukucinga ukuba basindile esohlwayweni, kwaye siya kuba sikhulu isohlwayo sabo",
      "Ulongamelo lwamazulu nomhlaba loluka-Allâh, uAllâh Unamandla ngaphezulu kweento zonke",
      "Inene ekudalweni kwamazulu nomhlaba nasekubolekisaneni kwemini nobusuku, kwezo (zinto) kukho imiqondiso kwabo banengqiqo",
      "Abo bakhumbula uAllâh, bemi ngeenyawo, behleli phantsi okanye bengqengqe ngamacala, baze bacamngce nzulu ngendalo yamazulu nomhlaba (bathi): “O Nkosi yethu! Wena Awukudalanga konke oku ngaphandle kwenjongo. Uzuko malube kuWe! Siphe usindiso kwintuthumbo yoMlilo",
      "Nkosi yethu! Inene, lowo Umngenise eMlilweni, uhlazekile; kananjalo abenzi bobubi asokuze bafumane bancedi",
      "Nkosi yethu! Inene thina siluvile ubizo lwakhe (uMuhammad) lowo ubizele abantu elukholweni (esithi): ‘Kholwani eNkosini yenu.’ Kananjalo sikholiwe thina. Nkosi yethu! Sixolele izono zethu, Usihlambulule kwizenzo zethu ezingcolileyo, Usenze sife nabo bamkelekileyo (kuWe)",
      "Nkosi yethu! Siphe oko Wasithembisa ngako ngabaThunywa baKho, Ungasibeki ehlazweni ngoMhla woVuko, kuba Wena Awuzanga Usaphule isithembiso saKho.”",
      "Ke kaloku INkosi yabo yasamkela isicelo sabo (Yathi): “Andisokuze nakanye Ndivumele umsebenzi wakhe nawuphi na kuni ukuba ulahleke. Oyindoda nokuba ngongowasetyhini na kuni. Omnye ngowomnye kuni, ke abo bafudukayo (ngenxa yokuba) babegxothiwe emizini yabo, bava ubunzima ngenxa yaM, nabo balwayo, babulawa (ngenxa yaM), inene, Mna Ndiya kubahlambulula ezonweni zabo Ndibangenise eMiyezweni ekumpompoza amanzi ngaphantsi kwayo; umvuzo ovela kuAllâh kananjalo kuAllâh kukho eyona mihle imivuzo”",
      "Ubunewunewu babo bangakholwayo mabunganikhohlisi ezweni",
      "(Obo bunewunewu babo) bululonwabo lwexeshana; isiphelo (sabo) sisiHogo; hayi ukubambi kwaloo ndawo (baya) kuphumla kuyo",
      "Kodwa abo bayoyikayo iNkosi yabo, baya kuba seMiyezweni ekumpompoza imilambo ngaphantsi kwayo, baya kuhlala apho ngonaphakade besonwatyiswa nguAllâh; ke kaloku oko kukuAllâh; kokona kulungileyo kwabanyulu",
      "Inene phakathi kwaBantu beNcwadi kukho abo bakholwayo kuAllâh nakoko kutyhilwe kuwe (wena Muhammad) nakoko kwatyhilwa kubo, bayazithoba phambi koAllâh. Abathengisi ngeeVesi zika-Allâh ngexabiso elincinane, okwabo iya kuba ngumvuzo ovela eNkosini yabo. Inene uAllâh Uyakhawuleza ukufaka embuzweni",
      "Hini na nina bakholwayo! Nyamezelani, nibe nomonde ngakumbi, nilondoloze ummandla wenu ngokubeka imikhosi yenu ime isigxina kwiindawo utshaba olunokunihlasela kuyo, Moyikeni uAllâh, khon’ukuze nibe nempumelelo"
    ]
  },
  {
    "chapter": 4,
    "versesCount": 176,
    "verses": [
      "Hini na bantu! Yoyikani iNkosi yenu, Eyanidalayo ngesiqu esinye (uAdam). Waza kuso Wadala umfazi waso[(uHawwâ) uEva] Waza kubo bobabini Wadala inyambalala yamadoda nabafazi; kananjalo moyikeni uAllâh loWo ninkqanga (amalungelo enu omnye komnye) ngaYe ningawaqhawuli amaqhina ezibeleko (okuzalana). Inene, uAllâh Uhleli Enijongile",
      "Nikani iinkedama iimpahla1 zazo ningatshintshi izinto zenu [ezingento yanto (ngezazo)] ezilungileyo; ningatyi izinto zazo (amafa) ngokuthi nongezelele ezenu ngazo. Inene esi sisono esikhulu",
      "Ukuba ninoloyiko lokuba hleze ningakwazi ukuphathisana neenkedama eziziintombi ngobulungisa, tshatani ke ngoko abafazi enibathandileyo, ngambini okanye ngantathu okanye ngane; kodwa ukuba ninoloyiko lokuba hleze ningabaphathi ngobulungisa, makabe mnye kuphela okanye abo izandla zenu zokunene zibabambileyo2. Oko kusondele ekunithinteleni ningenzi intswela bulungisa",
      "Kananjalo banikeni abafazi (enibatshatileyo) imahr3 ngentliziyo entle; kodwa ukuba bathe ngokuzithandela kwabo banipha inxalenye yayo, yithatheni niyonwabele ningenaloyiko lwangozi",
      "Ke kaloku ningathathi ingqwebo yenu niyinike izidenge uAllâh Aninike yona Ayenze ukuba ibe yindlela yesixhaso senu, koko bondleni nibambese ngayo, nithethe amazwi obubele nobulungisa kubo",
      "Zivavanyeni iinkedama zide zifikelele ebudaleni bokuba zitshate; ukuba ke nizifumanise ukuba zinengqiqo epheleleyo, zikhululeni iimpahla zazo, kodwa ningazidli ngokuzidyakraza, nigxabhagxabhisa kuba nisoyikisela ukuba ziza kukhula kananjalo lowo usisityebi (kwabo bangabagcini bazo) makangathathi ntlawulo, kodwa ukuba ulihlwempu, makazithabathele okuselungelweni ngobulungisa (ngokusebenza kwakhe) ke kaloku xa nizikhululela iimpahla zazo thabathani amangqina abekhona phambi kwazo; kananjalo uAllâh Wanele Eyedwa ukuba Afake abantu embuzweni",
      "Kukho isabelo sabo bangamadoda nesabelo sabo basetyhini koko kushiywe ngabazali nabo bazizizalwana zabo ezisondele kakhulu kubo (ngokuzalana) enokuba iimpahla (ezo zishiywe ngabazali) zincinci okanye zininzi na, isabelo sazo sisemthethweni",
      "Ke kaloku ukuba izizalwana, neenkedama namahlwempu zibe khona xa kusabiwa ilifa, bapheni kwimpahla leyo, nithethe ilizwi lobubele nobulungisa kubo",
      "(Ababi belifa) abo mababe noloyiko olunjengolo bebeza kuba nalo ukuba ibingabo abo bashiye abantwana ababuthathaka ngasemva. Ngoko ke maboyike uAllâh bathethe amazwi alungileyo",
      "Inene abo badla iimpahla zeenkedama ngentswela bulungisa, abadli nto yimbi ngaphandle koMlilo eziswini zabo, baya kutshiswa eMlilweni odwanguzayo",
      "Ngokuphathelene nelifa (emalifunyanwe) ngabantwana uAllâh Uniyalela ukuba: umntwana oyindoda makanikwe isabelo esilingana nezababini basetyhini. Ukuba ngaba ziintombi zodwa, ezimbini okanye ngaphezulu, isabelo sazo siya kuba zizithathu ezibini elifeni, ukuba inye kuphela, isabelo sayo siya kuba sisiqingatha selifa (elo). Kubazali, iya kuba sisahlulo sesithandathu kumntu ngamnye kubo ukuba umfi lowo ushiye abantwana ngemva. Ukuba akanabantwana, kuphela ngabazali bakhe abaziindlalifa, umama uya kufumana isithathu; ukuba umfi ushiye abantakwabo okanye (oodadewabo), umama uya kufumana isahlulo sesithandathu. (Ulwabiwo lwelifa lwenziwa) emva kokuhlawula onke amatyala nemiyolelo ashiye eyenzile. Ke nina anazi ukuba ngabaphi na kubo abasondeleyo kuni kubundlamafa, (anazi) nokuba ngabazali benu na nokuba ngabantwana benu na; (Ezi zi zabelo ezimiselweyo) zingumyalelo ka-Allâh. Yaye uAllâh nguSolwazi, uSobulumko",
      "Ke kaloku oko kushiywe ngabafazi benu, isabelo senu siya kuba sisiqingatha ukuba bebengenabantwana, ukuba banomntwana, nofumana isine soko bakushiyileyo emva kokuhlawulwa kwamatyala nemiyolelo abashiye beyenzile. Koko kushiywe nini, isabelo sabafazi benu siya kuba sisahlulo sesine ukuba anishiyanga bantwana ngemva; kodwa ukuba nishiye umntwana, (abafazi benu) bofumana isahlulo sesibhozo soko kushiywe nini emva kokuhlawulwa kwamatyala nemiyolelo enishiye niyenzile. Ukuba indoda okanye owasetyhini olifa lakhe labiwayo akashiyanga bazali okanye udadewabo, ngamnye kwaba babini ufumana isahlulo sesithandathu; kodwa ukuba bangaphezulu kwesibini, baya kwabelana ngesahlulo sesithathu, emva kwamatyala nemiyolelo ashiye eyenzile, khon’ukuze kungabikho lahleko yenzekayo (nakuwuphi na kubo). Lo ngumyalelo ka-Allâh; kananjalo uAllâh nguSolwazi uSozinceba",
      "Le yimiqathango (emiselwe) nguAllâh, nabani na othobela uAllâh noMthunywa waKhe (uMuhammad) uya kungeniswa eMiyezweni ekumpompoza imilambo phantsi kwayo, ahlale apho, kwaye oko iya kuba yimpumelelo enkulu",
      "Ke lowo ungaMthobeliyo uAllâh noMthunywa waKhe aze agabadele atsibe imiqathango yaKhe, Yena Uya kumphosa eMlilweni, ahlale apho ngonaphakade; kwaye uya kufumana isingcungcuthekiso esilihlazo",
      "Abo basetyhini kuni benza ukrexezo4 thabathani ubungqina bamangqina amane phakathi kwenu ngokuchasene nabo; ukuba baye bangqina, bagcineni ezindlwini de ukufa kufike kubo okanye Ade uAllâh Aninike myalelo (wumbi)",
      "Ke kaloku abantu ababini (indoda nomfazi) phakathi kwenu abenze isenzo sokukrexeza bohlwayeni bobabini. Ukuba bathe baguquka benza izenzo zobulungisa bayekeni. Inene uAllâh nguMxoleli uSozinceba",
      "UAllâh Wamkela kuphela inguquko yabo benza ububi bengazi bebangwa nabubudenge baze baguquke emva koko; ngabo uAllâh Aya kubaxolela kananjalo uAllâh nguSolwazi uSobulumko",
      "Ayinto yanto inguquko yabo baqhubeka nokwenza izenzo zokungcola kude ukufa kufikele omnye wabo aze athi: “Ngoku ndiyaguquka;” ukanti nabo bafa bengekakholwa. Bona Sibalungiselele isohlwayo esibuhlungu",
      "Hini na nina bakholwayo! Anivumelekanga ukuthabatha abafazi nibenze ilifa lenu kungengantando yabo; kananjalo anifanelangakubaphathagadalala, ukuzenithabatheinxalenye yemahr enibanike yona, ngaphandle kokuba benze isenzo esicacileyo sokrexezo; hlalani nabo ngokuhloniphekileyo. Ukuba niyabachasa kungenzeka ukuba nichasa into ekuyeyona uAllâh Azisa okulunge kakhulu ngayo. `alayhi wasallam, wayalela ukuba indoda enomfazi wayo ebanjwe elukrexezweni nomfazi otshatileyo obanjwe elukrexezweni mabaxulutywe ngamatye bafe emva kokuba bevumile ngokwabo ukuba bayenzile loo nto okanye kubekho amangqina amane ababonileyo ngethuba besabelana ngesondo, hayi behamba kunye okanye behleli kunye okanye bencokola kunye koko makababone bedibene ngesondo",
      "Ke ukuba nifuna ukuthatha omnye umfazi endaweni yomnye nibe sele nimnikile omnye kubo i’Kintâr6, musani ukuhlutha nentwana kuyo; ingaba nina beningayithabatha ngobugwenxa ngokungekho lungelweni nangokusesonweni esicacileyo",
      "Ningathini ukuyihlutha ekubeni omnye ebesele eyile7 komnye, ukanti bona bebesele bethabathe umnqophiso kuni wesifungo ongqingqwa",
      "Ke kaloku ningabatshati abafazi ababetshatwe ngootata benu; ngaphandle koko kwenzeka kwilixa eladlulayo; inene (oko) kwakulihlazo neyona nto ichaseke kakhulu, ikwayindlela engcolileyo",
      "Abangavumelekanga kuni (ukuba nibatshate): ngoomama benu, iintombi zenu, odade wenu; oodadobawo benu, oomakazi benu, iintombi zabantakwenu, iintombi zoodade benu, umama (ongengowakho) okondlileyo ngokukuncancisa (ebeleni lakhe), iintombi ezingengodade benu enincanciswe belenilinye nazo, oomama babafazi benu, iintombi zabafazi benu eziphantsi kogcino lwenu, zizalwa ngabafazi benu esele ningenile kubo kodwa ke akusosono kuni (ukuzitshata) ukuba beningekangeni koomama bazo, abafazi boonyana benu abaphuma kwezenu izinqe neentombi ezimbini ezingoodade azinakwendela ndodeninye kuni ngaxeshanye8, ngaphandle koko sekwenzeke kwilixa elidlulileyo. Inene uAllâh nguMxoleli nguSozinceba",
      "Abanye eningavumelekanga (ukubatshata) ngabafazi asele betshatile, ngaphandle kwamakhobokazana asesandleni senu sokunene. Umisa ngolo hlobo ke uAllâh kuni. Bonke abanye bavumelekile, ukuba nibafuna ngokomtshato ngemahr eniyithatha kwingqwebo yenu, nifuna ubunyulu, ningenzi zenzo zokudibana ngesondo ngokungekho mthethweni, ke abo nithe nonwabela ukwabelana nabo ngesondo, banikeni imahr yabo njengoko kumiselwe; kodwa ke ukuba nithe emveni kokuba besele nivumelene ngemahr nagqiba kwelokuba maniyongeze akukho sono kuni. Inene uAllâh nguSolwazi, uSobulumko",
      "Ke kaloku abo kuni bangenamandla okutshata abafazi abakholwayo, abakhululekileyo, bangatshata kwiintombi ezikholwayo zamakhoboka asesandleni senu sokunene. Kwaye uAllâh Unolwazi olugcweleyo ngokholo lwenu; omnyeungowomnyekuni. Batshateningemvumeyezizalwane zabo, nibanike imahr ngendlela eyamkelekileyo. Zona (iintombi ezingabathinjwa) mazibe ngabantu abanyulu ingabi ngabakrexezikazi, abarheletyayo. Kananjalo xa betshatiwe baza emva koko benza izenzo zokrexezo, isohlwayo sabo, siya kuba sisiqingatha sesabafazi abakhululekileyo, abangatshatanga9. Oku kuni kokwabo banoloyiko lokulinyazwa enkolweni yabo nasemizimbeni yabo; kodwa kuya kulunga kakhulu kuni ukuba nisebenzise ukuzibamba nokuzeyisa. Kananjalo uAllâh nguMxoleli, nguSozinceba",
      "UAllâh Ufuna ukwenza kucace (okuvumelekileyo noko kungavumelekanga), kuni Anibonise neendlela zabo bangaphambili kunani, Amkele nenguquko yenu, uAllâh nguSolwazi, uSobulumko",
      "UAllâh Ufuna ukwamkela inguquko yenu, kodwa abo balandela iinkanuko zabo banqwenela ukuba nina bakholwayo niphambuke ngamandla nimke (eNdleleni eLungileyo)",
      "UAllâh Ufuna ukunenzela lula; kananjalo umntu wadalwa waba buthathaka",
      "Hini na nina bakholwayo! Musani ukutyelana ingqwebo yenu ngentswela bulungisa ngaphandle kokuba oko kulunaniselwano phakathi kwenu, ngemvumelwano eninayo phakathi kwenu. Kananjalo ningazibulali (ningabulalani). Inene uAllâh nguSozinceba kuni",
      "Ke lowo wenze oko ngenjongo yokuhlasela nentswela bulungisa, Siya kumphosa eMlilweni, kwaye kulula oko kuAllâh",
      "Ukubakeniyaziphephaizonoezikhulu, ezoningavumelekanga ukuba nizenze, Siya kunixolela izono zenu (ezincinane), Siningenise kwisango elihloniphekileyo (ePaladesi)",
      "Kananjalo ninganqweneli izinto uAllâh Athe Wenza abanye benu ukuba bagqwese abanye ngazo. Amadoda aya kufumana umvuzo woko akusebenzeleyo, kanti nabafazi baya kuwufumana umvuzo woko bakusebenzeleyo. Ke kaloku cela uAllâh Akuphe iziBele zaKhe. Inene uAllâh nguMazi wezinto zonke",
      "Kumntu wonke sinyule indlalifa yoko kushiywe ngabazali nezizalawana. Nakwabo nenze isibhambathiso (sobuzalwana nabo), banikeni isabelo sabo semfanelo. Inene uAllâh liNgqina phezu kwezinto zonke",
      "Amadoda ngabakhuseli nabalondolozi babafazi ke ngoko uAllâh Wenze omnye kubo wamgqwesa omnye, kuba bathatha, bachithe kwabanako (ukubondla) ke ngoko abafazi abangabakhonzi benene baba nentobeko (kuAllâh nakubayeni babo) balondoloze okomyeni xa engekho yena oko uAllâh Abayalele ukuba bakulondoloze. Ke kaloku abo bafazi nibabona ukuba isimilo sabo sigwenxa, bayaleni [kuqala, (ukuba bayaqhubeka nokunganiphulaphuli)] musani ukwabelana nabo ngomandlalo (ukuba abayeki) nibabethe; kodwa ukuba babuyela enguqukweni, musani ukugrumba (uchuku kubo). Inene uAllâh Uphakamile Mkhulu",
      "Ukuba ninoloyiko lokuphela kwemvisiswano phakathi (kwendoda nomfazi wayo) tyumbani abaxolelanisi babe babini, omnye ibe ngowakulomyeni omnye ibe ngowakulomfazi; ukuba bobabini bafuna uxolo uAllâh Uya kulwenza uxolelwaniso. Inene uAllâh Unolwazi lwezinto zonke",
      "Kananjalo khonzani uAllâh ningayamanisi namnye kuYe. Baphathenikakuhleabazali,izihlobo,iinkedamanabasweleyo, ummelwane osondeleyo ngokuhlobana, ummelwane ongesosihlobo (sakho), umhlobo wakho osecaleni kwakho, umhambi (odibana naye) nabo basezandleni zenu zokunene. Inene uAllâh akabathandi abo banekratshi baqhayisayo",
      "Abo bangamagqolo11 baze bayalele abanye ukuba babe nobugqolo, bafihle oko bakuphiwe nguAllâh kuvela kubuBele baKhe. Thina Silungiselele abo bangakholwayo isohlwayo esilihlazo",
      "Nabo banikela ngegqwebo yabo besenzela ukubonwa ngabantu, bangakholwa nokukholwa kuAllâh nakwiMini yokuGqibela (bangabahlobo bakaShaytân) ke lowo uzithabathela uShaytân ukuba abe ngumhlobo wakhe, unonjani yena ukuba mbi umhlobo",
      "Ibiza kuba yintoni ilahleko kubo ukuba bebekholiwe kuAllâh nakwiMini yokuGqibela, banikela ngamalizo koko uAllâh Abaphe kona ukuba kube sisixhaso sabo? Kananjalo uAllâh Unolwazi ngabo",
      "Inene! UAllâh Akabenzi nobungangesuntswana elincinane ubugwenxakodwaukubakukhookulungileyo(okwenziweyo) Uyakuphindaphinda, Akhuphe kuYe umvuzo omkhulu",
      "Kazi okokuba kuza kuba njani na ke xa Simisa ingqina kwisizwe ngasinye, Simise wena (Muhammad) ukuba ube lingqina ngokuchasene naba bantu! (amaMuslim nama- Arabhu ngokubanzi)",
      "Ngaloo Mini abo bangakholwayo, bangamthobeliyo uMthunywa (uMuhammad), baya kunqwenela ukuba akwaba bebengabangcwatyiweyo phantsi komhlaba kodwa abasayi kukwazi ukufihla nokuba ibe nye inyaniso kuAllâh",
      "Hini na nina bakholwayo musani ukusondela kwiSalâh nikwimeko yokunxila de niyazi into eniyithethayo naxa nikwimeko yokungahlambuluki12 ngaphandle kwamaxa nithabathe uhambo nisendleleni [kungekho manzi (okanye indlela yenu inqumla eMasjid] de nihlambe imizimba. Kanti ke xa nigula okanye niseluhambeni okanye omnye kuni uvela kuzikhulula kwindlu yangasese okanye benidibene (ngesondo) nabafazi, nize ningafumani manzi, yenzani itayammum ngomhlaba ococekiley, o nihlikihle ngawo ubuso benu nezandla, inene uAllâh nguMxoleli, uSozinceba",
      "Awubabonanga na wena abo babenikwe inxalenye yesiBhalo ukuba bathenga indlela egwenxa, baza banqwenelela nina ukuba nibe sekulahlekeni",
      "UAllâh Unolwazi olugcweleyo ngeentshaba zenu, yaye uAllâh Wanele Eyedwa ukuba Abe nguMncedi",
      "Phakathi kwabo bangamaYuda, kukho abasusa amazwi kwindawo yawo yemfanelo bathi: “Siyaliva ilizwi lakho (Muhammad) singathobeli,” sikumamela senze ungevi kwanto.” (Baze bathi): “Râ’inâ”, bagqwethe amalwimi abo begculela inkolo (yeIslam) ukanti ukuba babethe, “Siyeva, sithobele, senze siqonde”, bekuya kubalungela oko, kube koko kuchanekileyo; kodwa uAllâh Ubaqalekisile ngokungakholwa\tkwabo,\tke\tkaloku\tbona\tabakholwa ngaphandle kwabambalwa (kubo)",
      "Hini na nina babenikwe isiBhalo (maYuda nani maKhristu) kholwani koko Sikutyhilileyo (kuMuhammad) kungqina oko kukuni, Singekade Sonakalise ubuso (benu) Sibujike bujonge ngemva okanye Sibuqalekise njengoko Saqalekisa abaphuli beSabatha, kwaye uMyalelo ka-Allâh uhlala uphunyeleliswa",
      "Inene uAllâh Akakuxoleli ukwayanyaniswa kwamahlulelane kuYe, kodwa Uyamxolela lowo Athande ukumxolela ngaphandle kowenze loo nto, Lowo wayamanisa amahlulelane kuAllâh, inene yena uziyilele isono esibi ngokugqithisileyo",
      "Ingaba akuwabonanga na loo (maYuda naloo maKhristu) Abangela kuwo ubungcwele. Nakanye, uAllâh Ungcwalisa lowo Amthandileyo, yaye abazi kuphathwa ngentswela bulungisa enokuba ingangomsontwana wepete yedatilisi encwelwe yangumcwe omde",
      "Khawujonge indlela abaqambe ubuxoki ngayo ngoAllâh, yaye oko kwanele kukodwa ukuba kube sisono esicacileyo",
      "Awubabonanga na abo babenikwe inxalenye yesiBhalo? Babekholelwa kuJibit13 nakuTâghût14 baza bathi kumakholwa bona bangabona bakhokeleke ngcono kuneNdlela yamakholwa",
      "Bona ngabo uAllâh Abaqalekisileyo, ke lowo uqalekiswe nguAllâh awusayi kumfumanela mncedi",
      "Okanye mhlawumbi nabo banesabelo kulongamelo? Ukuba bekunjalo bebengazi kukwazi ukunika uluntu nentlantsi yento ekumva wepete yedatilisi",
      "Okanye bamonela abantu (uMuhammad nabalandeli bakhe) ngoko uAllâh Abaphe kona kuvela kubuBele baKhe? Ngenene Sapha usapho lukaIbrâhîm iNcwadi nobulumko saza kananjalo Salunika ubukumkani obukhulu",
      "Abanye kubo bayakholwa kuye (uMuhammad) bambi kubo bajika ubuso babo babujongise (kude) kuye; ke kaloku isiHogo sibafanele bona ukubatshisa",
      "Inene!Abo baye bangakholwa kwiiVesi zeThu Siya kubatshisa eMlilweni. Zithi zisakutsha ziphele izikhumba zabo, Sibafake ezinye izikhumba khon’ukuze bave isohlwayo. Inene uAllâh Unamandla, nguSobulumko",
      "Ke bona abo bakholwayo, benze izenzo zobulungisa, Siya kubangenisa eMiyezweni ekumpompoza amanzi ngaphantsi kwayo, bahlale apho ngonaphakade. Phakathi apho baya kuba nabalingane abanyulu, Size Sibangenise emithunzini ebanzi nanzulu (yePaladesi)",
      "Inene uAllâh Uniyalela ukuba nibuyisele izinto ebenizigcinisiwe (nebenizibolekiwe) kubaninizo naxa nigweba phakathi kwabantu, gwebani ngobulungisa. Enjani yona ukulunga imfundiso eniyinikwa nguAllâh! Inene uAllâh nguSokuva, uSokubona",
      "Hini na nina bakholwayo! Thobelani uAllâh nithobele noMthunywa nabo benu basemagunyeni, ukuba ninento eningavisisaniyo ngayo, yibhekiseni kuAllâh noMthunywa waKhe ukuba niyakholwa kuAllâh nakwiMini yokuGqibela. Oko kokona kungcono nokona kulungileyo ukufikelela kwisigqibo esisiso",
      "Akubaboni na abo (bahanahanisi) bathi bayakholwa koko kutyhilwe kuwe, nakoko kwatyhilwa ngaphambili kunawe, okokuba banqwenela ukuba makugwetywe [kwiimbambano zabo (ngabagwebi)] abangabenzi bobubi nangona babeyalelwe ukuba mabangabamkeli (abo bagwebi). Kodwa uShaytân ufuna ukubalahlekisa babe kude (eNdleleni ethe Tye)",
      "Kananjalo xa kusithiwa kubo, “Yizani koko uAllâh Akutyhilileyo nakuMthunywa,” uya kubabona abahanahanisi betshikila bekufulathela ngenxa yenkcaso",
      "Kazi okokuba kuza kuba njani na xa behlelwa lishwangusha phezu kwabo ngenxa yoko kwenziwe zizandla zabo, bona bafika kuwe befunga ngoAllâh (besithi): “Besingafuni nto yimbi thina ngaphandle koxolelwaniso!”",
      "Bonabangabo(bahanahanisi) uAllâhAkwaziyookusezifubeni zabo, ke ngoko yithi gu bucala kubo (ungabohlwayi) kodwa balumkise; uthethe ilizwi elinemvakalo kubo ligqobhozele emiphefumlweni yabo",
      "ASizanga Sithumele Mprofeti (Singamthumeleli) ukuba athotyelwe ngemvume ka-Allâh. Ukuba bona (abahanahanisi) bebethe besakuzona imiphefumlo yabo beza kuwe (Muhammad), bacela itarhu kuAllâh, noMthunywa wabacelela itarhu: Inene bebeza kuMfumana uAllâh EnguMxoleli, uSozinceba",
      "Kodwaakunjalo,(Ndifunga) ngeNkosiyakho, abanakukholwa de benze wena ugwebe phakathi kwabo kwiimbambano zabo, baze bangafumani kuphikiseka kuzo (izigwebo zakho) bazamkele ngokuzinikele ngokupheleleyo",
      "Kanti ke ukuba beSisuke Sabayalela (Sathi), “Zibulaleni”15 okanye (Sithi): “Shiyani amakhaya enu,” bebeya kuba mbalwa kakhulu kubo abebeza kuyenza loo nto; kodwa ukuba bebekwenzile oko babeyalelwe kona bekuya kulunga kakhulu kubo oko, kwaye bekuza komeleza (ukholo) lwabo",
      "Inene beSiya kubapha umvuzo omkhulu ovela kuThi",
      "Kananjalo beSiya kubakhokelela eNdleleni ethe Tye",
      "Abo bathobela uAllâh no Mthunywa (uMuhammad) baza kuba kwiqela labo uAllâh Athululele uBabalo lwaKhe phezu kwabo, (babe)] kwiqela labaProfeti, abanyanisekileyo, abafelukholo namalungisa. Anjani wona ukuba nyulu amadlelane",
      "Obo bubuBele obuvela kuAllâh, kwaye uAllâh Wanele Eyedwa ukuba Abe nguMazi weento zonke",
      "Hini na nina bakholwayo! Hlalani nilumkile (ngalo lonke ixesha) yiyani phambili (edabini) ningamaqela ngamaqela okanye niye phambili nonke ngaxeshanye",
      "Ngokungathandabuzekiyo phakathi kwenu ukhona onga angashiyeka ngasemva (angayi kulwa eNdleleni ka-Allâh). Xa nithe nahlelwa lilishwa, uthi yena: “Inene uAllâh Undithandile (Wandenza) ukuba ndingabikho phakathi kwabo”",
      "Kodwa xa ubuBele (uloyiso nexhayelo) bunifikele buvela kuAllâh (aqale) athi, ngokungengathi azanga kwabakho maqhina abuhlobo phakathi kwenu naye: “Kwowu madoda! Akwaba bendikunye nabo; bendiya kuzuza impumelelo enkulu (isabelo esihle sexhayelo)”",
      "Ke kaloku loo makholwa athengisa ngobomi (bawo) beli hlabathi (ebuthengisela) uBomi oBuzayo makalwe eNdleleni ka-Allâh, (kuba) lowo ulwa eNdleleni (ka-Allâh), aze abulawe okanye azuze uloyiso, Siya kumnika umvuzo omkhulu",
      "Yintoni kanye ngani ukuba ningalwi eNdleleni ka-Allâh, (nilwele) nabo bangenamandla (okuzikhusela), baphethwe kakubi, bacinezelekileyo eluntwini, abafazi nabantwana, abasikhalo sabo sikukuthi: “Nkosi yethu! Khawusisindise kwesi sixeko sibantu baso bangabacinezeli; Usivelisele umntu ovela kuWe oza kusikhusela, Usivelisele kananjalo umntu ovela kuWe oza kusinceda”",
      "Abo bakholwayo, balwa eNdleleni ka-Allâh, babe bona abo bangakholwayo besilwa endleleni yongendawo (uShaytân). Ngoko ke yilwani ngokuchasene nabahlobo bakaShaytân. Inene iyelenqe likaShaytân lahlala lingento yanto",
      "Awubabonanga na wena abo babexelelwe ukuba babambe izandla zabo (ekulweni) benze iSalâh, banikele ngeZakâh kodwa kwathi kusakuyalelwa ukuba balwe; iqela elithile kubo lasuka loyika abantu langa loyika uAllâh okanye nangaphezulu. Bathi: “Yini na Nkosi yethu ukuba Usiyalele ukuba silwe? Awungesiniki ixesha elifutshane na Usimele?” Yithi wena: Eyona nto imfutshane lulonwabo lwalo mhlaba. UBomi oBuzayo bulunge ngaphaya kulowo uMoyikayo uAllâh, kwaye anizi kuphathwa ngentswela bulungisa (Nditsho) nengangomsonto oncwelwe wamde wepete yedatilisi",
      "Naphi na apho nikhoyo, ukufa kuza kunifikela enokuba ningade nibe sezinqabeni ezakhiwe zaqina zaphakamela phezulu (kangakanani na)! Ukanti xa okulungileyo kubafikele bathi, “Oku kuvela kuAllâh,” kodwa bathi xa ububi bubahlele, bathi, “Oku kuvela kuwe (Muhammad)”. Yithi ke wena: Zonke izinto zivela kuAllâh, ngoko ke yintoni egwenxa ngaba bantu ukuba baswele ukuqonda naliphi na ilizwi",
      "Nantoni na elungileyo ekuhlelayo, isuka kuAllâh, Ukanti nantoni na engendawo ekuhlelayo, isuka kwisiqu sakho, kwaye wena (Muhammad) Sikuthumele ukuba ube nguMthunywa eluntwini, yaye uAllâh Wanele (Eyedwa) ukuba abe liNgqina",
      "Lowo uthobela uMthunywa (uMuhammad), uthobela uAllâh, ke lowo ujibilikayo, wena (Muhammad) Asikuthumelanga ukuba ube ngumlondolozi wabo",
      "Bathi: “Siyathobela,” kodwa besakuba bemkile kuwe (Muhammad) iqela elithile kubo lichithe ubusuku bonke liqulunqa ngokuchasene noko ukuthethayo. Kodwa uAllâh Ubhala phantsi (amayelenqe abo obusuku) yithi gu bucala, usuke kubo ubeke ithemba lakho kuAllâh. UAllâh Wanele Eyedwa ukuba Abe nguMlawuli wemicimbi yenu",
      "Abayithabatheli ngqalelo na i’Kur`ân? Ukuba ibivela komnye ongengoAllâh bebeya kufumana ukungangqinelani okuninzi kuyo",
      "Bathibakufikelwanokubayintoninaenxulumenenokhuseleko okanye uloyiko, bayibhengeze (eluntwini lonke); kanti ukuba bebenokuyazisa uMthunywa okanye (bayazise) abo balawulayo phakathi kwabo, abaphandi bokwenene bebeza kuyiqonda (kakuhle) kubo. Ukuba bekungekho ngenxa yenceba ka-Allâh kuni, ninge nilandele uShaytân ngaphandle kwabambalwa kuni",
      "Ke (wena Muhammad) yilwa eNdleleni ka-Allâh, wena (awuzi kuthabatha xanduva lwamntu) ngaphandle kwesiqu sakho, kananjalo phembelela amakholwa (ukuba nawo aye kulwa kunye nawe), kungenzeka okokuba uAllâh Uza kuwabamba amandla angendawo abangakholwayo. UAllâh Unamandla kakhulu Unamandla nasekohlwayeni",
      "Lowo ucengela okulungileyo uya kufumana umvuzo woko, nalowo ucengela okungcolileyo uza kufumana isahlulo kumthwalo woko. UAllâh Uyakwazi ukwenza izinto zonke",
      "Xa nibuliswa ngombuliso, nina bulisani ngongcono kunawo xa niwubuyisa umbuliso lowo kungenjalo wubuyiseni ngolingana kwanalowo beniwunikiwe. Inene uAllâh nguMmisi matyaleni Onocoselelo ngaphezu kweento zonke",
      "UAllâh akukho thixo ngaphandle kwaKhe inene Yena Uza kuniqokelela ndawonye nonke ngeMini yoVuko, (Mini leyo) kungekho ntandabuzo ngayo. Ngubani na onenyaniso ngaphezu koAllâh",
      "Yintoni na kanye ngani ukuba nahlukane nibe ngamaqela amabini ngokuphathelene nabahanahanisi? UAllâh Ubabuyisele emva (ekungakholweni) ngenxa yoko bazenze kona. Ingaba wena ufuna ukukhokela lowo uAllâh Amenze walahleka? Kwaye lowo uAllâh Amenze walahleka, asokuze umfumanele neyiphi na indlela",
      "Baninqwenelela ukuba nilahle ukholo nina njengoko nabo balulahlayo, nize ngaloo ndlela nifane nabo. Ke nina musani ukubathabatha nibenze iitshomi zenu de bafuduke ngokwecebo lika-Allâh (baye kuMuhammad eMadinah), kodwa ukuba baye bakreqa (kwi-Islam), babambeni nibabulalele naphi na apho nibafumana khona. Kananjalo ningabathabathi (abanye babo nibenze) iitshomi nabancedisi (benu) kubo",
      "Ngaphandle kwabo bazimanya neqela eliphakathi kwenu, neninesivumelwano (soxolo) nalo, nabo beza kuni ezintliziyweni zabo bebophelelekile ukuba bangalwi nani bekwabophelelekile ukuba bangalwi nabantu bakubo. Ukuba uAllâh Ebethanda, inene Ebengabanika amandla phezu kwenu, yaye bebeza kunilwa. Ke ngoko ukuba bayarhoxa kuni, bangalwi nani banikeni uxolo, uAllâh Akanivulelanga ndlela ngokuchasene nabo",
      "Nakubafumana abanye benqwenela ukuba selukhuselekweni lwenu, babe selukhuselekweni nakubantu bakubo. Maxa onke bebuyiselwa ekuhendweni bayanikezela kuko. Ke kaloku ukuba abasuki kuni, banganiniki luxolo, bangazibambi izandla zabo (ekunilweni) bathatheni nibabambe nibabulale naphi na apho nibafumana khona. Kumcimbi wabo (banjalo) Sininikile igunya elicacileyo ngokuchasene nabo",
      "Akulolungelo kwikholwa ukuba libulale ikholwa ngaphandle kokuba oko kwenzeke ngempazamo; ke lowo ubulele ikholwa makakhulule ikhoboka elikholwayo ahlawule (nemali yegazi)17 eyimbuyekezo, inikwe usapho lomfi ngaphandle kokuba bayayala (besenza inceba). Ukuba umfi ube ngowecala labantu abalwa nani kodwa elikholwa yena, ukukhulula ikhoboka likholwayo (kungummiselo kuni):ukuba ebengowecala labantu eninesivumelwano sokwenza imbumba nabo, imali yegazi mayihlawulwe nini kusapho lwakhe, kukhululwe nekhoboka elikholwayo. Nabani na ke osifumana esi sohlwayo (sokukhulula ikhoboka) singaphaya kwamandla, (akhe) uya kuzila iinyanga ezimbini zilandelelana ngendlela yokufumana inguquko kuAllâh. UAllâh nguSolwazi, uSobulumko",
      "Nabani na obulele ikholwa ngabom, imbuyekezo yakhe iya kuba sisiHogo, ahlale apho, ngonaphakade, ingqumbo ka- Allâh nesiqalekiso sika-Allâh, zibe phezu kwakhe, yaye isohlwayo esikhulu silungiselelwe yena",
      "Hini na nina bakholwayo! Xa nisiya (kulwa) eNdleleni ka- Allâh, yiphandeni (inyaniso) ningathi kumntu onibulisayo (ngokwamkela i-Islam nithi): “Awulilo ikholwa wena” kuba nifuna izinto eziphinda ziphele zeli hlabathi. Zininzi ngaphaya kokuqonda iinzuzo namaxhayelo kuAllâh. Njengoko yena esenjalo okwakaloku nje nani naninjalo ngaphambili Wada uAllâh Wanenzela uBabalo lwaKhe, ke ngoko, qaphelisisani kubandlululo lwenu. UAllâh Ukwazi kakuhle oko nikwenzayo",
      "Abo bangamakholwa bahlala (ekhaya), ngaphandle kwabo baziimbedlenge, (nabalimeleyo), abalingani nabo bazabalaza nzima balwe eNdleleni ka-Allâh ngobutyebi babo nangobomi babo. UAllâh Ubahlele ngokwamahlelo abo bazabalaza nzima balwe ngobutyebi babo nangobomi babo, bangentla kwabo bahlala (ekhaya). Kuye ngamnye kubo uAllâh Uthembisa (ngePaladesi), kodwa uAllâh Uthanda abo balwayo ngaphezu kwabo bahlala [ekhaya (yaye) Uza kubanika] umvuzo omkhulu",
      "Amabakala (aphakamileyo) avela kuYe, noxolelo nenceba. Kwaye uAllâh nguMxoleli Ohlala Enenceba",
      "Inene! Abo iingelosi zibathathayo (ekufeni) lo gama bezenze gwenxa iziqu zabo (njengoko baye bahlala nabantu abangakholwayo nangona ukufuduka kwakunyanzelekile kubo, iingelosi ziya kuthi (kubo): “Nanikwimeko enjani nina (ehlabathini)?” Baphendule: “Sasibuthathaka, sicinezelekile emhlabeni”. Zize (iingelosi) zithi: “Ingaba umhlaba ka-Allâh wawungebanzanga ngokwaneleyo na ukuba nifuduke apho nanikhona?” Abo bantu banjalo baya kufumana ikhaya labo esiHogweni, esinjani ukungcola sona isiphelo sohambo",
      "Ngaphandle kwabo bangenamandla nabacinezelekileyo, amadoda, abafazi nabantwana abangenandlela yimbi abanokwenza ngayo, bengenalo necala abanokuya kulo",
      "Kubo aba, kukho ithemba lokuba uAllâh Uya kubaxolela kuba uAllâh Uyazihlambulula izono, Axolele Aphinde Axolele",
      "Lowo ufudukayo (emke kowabo) ngenxa ka-Allâh uya kufumana emhlabeni iindawo zokuhlala ezininzi nokuphila okuninzi ngoAllâh. Kananjalo lowo ushiya iwabo aze abe ngumngcucalazi ka-Allâh noMthunywa waKhe, aze asutywe kukufa, inene umvuzo walowo uyimfuneko enkulu ukuba awufumane kuAllâh kwaye uAllâh nguMxoleli, uSozinceba",
      "Kananjalo nina xa niseluhambeni elizweni, akuyi kuba sisono kuni ukuba niyayifinyeza iSalâh ukuba ngaba noyikisela ukuba abangakholwayo banganifaka enkathazweni, inene abangakholwayo baya kuhlala beziintshaba zenu eziselubala",
      "Xa wena (Muhammad) ukunye nabo (ubakhokele kwiSalâh) elinye iqela labo maliphakame (lithandaze) kunye nawe liphethe izikhali zalo, bakugqiba ukuguqa nokuqubuda mababambe iindawo zabo ngemva, kuze elinye iqela ebe lingekathandazi (iSalâh) lize kuthandaza nawe lihlale linako konke ukulumka, liphethe izikhali (zalo).Abo bangakholwayo banqwenela okokuba akwaba beningenankathalo ngezikhali zenu nemithwalo yenu, khon’ukuze banihlasele ngesihlandlo esinye, kodwa (noko kunjalo) akuyi kubakho sono kuni ukuba nithe nazibeka phantsi izikhali zenu ngenxa yokuphazanyiswa yimvulakanyengenxayokubanigula, kodwahlalaninilumkile ngalo lonke ixesha. Inene, uAllâh sele Ebalungiselele sohlwayo esisisonyeliso abangakholwayo",
      "Nakugqiba ukwenza iSalâh, mkhumbuleni uAllâh nimi ngeenyawo, nihleli phantsi, (naxa nilele) ngamacala enu, kodwa nakuzifumana ningekho ngozini yenzani iSalâh, inene iSalâh ingummiselo kumakholwa ngamaxesha ayo amiselweyo",
      "Ningabi yekeyeke ekuleqeni utshaba; ukuba ngaba niva ubunzima, nabo oku kwabo beva ubunzima njengoko nani nibuva, kodwa nina ninethemba elivela kuAllâh abangenalo bona, uAllâh nguSolwazi, uSobulumko",
      "Inene Thina Sikuthumelele iNcwadi (i’Kur’ân) ngenyaniso khon’ukuze ukwazi ukugweba phakathi kwabantu ngoko uAllâh Akubonise kona, ke ngoko uze ungabi ngomthetheleli wezingcoli",
      "Kananjalo cela itarhu kuAllâh, Inene, uAllah nguMxoleli, uSozinceba",
      "Uze ungaxoxi uthethelele abo bazikhohlisayo, Inene, uAllâh Akathandi namnye ongumngcatshi, nongumoni",
      "Bangafane bazifihle izono zabo ebantwini, kodwa angekhe bazifihle kuAllâh kuba Yena Usoloko Enabo (ngolwazi lwaKhe), xa bequlunqa ngobusuku amazwi Angawathandiyo, yaye uAllâh Uhlala: Ekujongile oko bakwenzayo",
      "Ke kaloku nina ningabo babathethelelayo kubomi beli hlabathi, kazi ngubani na oza kuba ngummeli wabo ngoMhla wokuGqibela",
      "Nabani na owenza ukungcola okanye azone umphefumlo wakhe kodwa emva koko acele itarhu kuAllâh uya kumfumana uAllâh EnguMxoleli, uSozinceba",
      "Lowo uzuze isono usizuzele yena kuphela. Yena uAllâh nguSolwazi, uSobulumko",
      "Ke lowo uzenzele isiphoso okanye isono, aze atyhole mntu wumbi ngaso ongenatyala, inene lowo uzithwalise umthwalo wokuxoka usesonweni ngokucacileyo",
      "Ukuba uBabalo neNceba ka-Allâh belungekho phezu kwakho (wena Muhammad) inene iqela elithile kubo ngelenze isigqibo sokukulahlekisa, kodwa (enyanisweni) abalahlekisi namnye umntu ngaphandle kokuzilahlekisa kwabona buqu, kwaye akukho ngozi banokuyenza kuwe. UAllâh Uthumele kuwe iNcwadi (i’Kur`ân nobulumko, Wakufundisa noko ube ungakwazi), ke ngoko lukhulu uBabalo luka-Allâh kuwe wena (Muhammad)",
      "Akukho kulunga kuninzi lweencoko abazenza ekhusini ngaphandle kwalowo uyalela ukunikezelwa kwamalizo okanye ukwenziwa kokulungileyo okanye uxolelaniso phakathi koluntu; kwaye lowo wenza oku ngenxa yokufuna ukukholisa uAllâh. Thina Siya kumnika umvuzo omkhulu",
      "Nabani na ophikisa, achase uMthunywa (uMuhammad) emva kokuba iNdlela elungileyo sele iveziwe kuye, aze alandele ndlela yimbi engeyiyo eyamakholwa, Siya kumgcina lowo kuloo ndlela azikhetheleyo, Size Simtshise esiHogweni, esinjani sona (ukuba sibi) isiphelo sohambo",
      "Inene uAllâh Akasixoleli (isono) sokwayamanisa amahlulelane kuYe, kodwa Uyamxolela lowo Athandeukumxolela izono ezingesiso eso, lowo wayamanisa amahlulelane kunqulo luka-Allâh, ulahleke wakude lee (eNdleleni ethe Tye)",
      "Bona (bonke abo banqula ezinye izinto ezingenguYe uAllâh); abanquli nto yimbi ngaphandle kwezithixwazana ezingenguYe (uAllâh), kwaye abanquli nto yimbi ngaphandle koShaytân, owahlala engumgwiliki",
      "UAllâh Wamqalekisa (uShaytân) waza wathi uShaytân: “Mna ndiya kuzithabathela iqela elithile lezicaka zaKho",
      "Inene bona ndiya kubalahlekisa, yaye kananjalo ndiya kubaphembelela iinkanuko zobuxoki; ndibayalele ukuba bacazulule iindlebe zezilwanyana (iinkomo, iigusha nezinye), kananjalo mna ndiya kubayalela ukuba bayitshintshe indalo eyadalwa nguAllâh. Ke kaloku lowo uzithabathela uShaytân ukuba abe ngumncedi wakhe endaweni ka-Allâh, lowo inene uselahlekweni ecace gca",
      "Yena (uShaytân) wenza izithembiso kubo, aze abavuselele iinkanuko zobuxoki, kanti izithembiso zikaShaytân azinto yanto ngaphandle kokuba yinkohliso",
      "Ikhaya labo banjalo sisiHogo, kwaye abayi kufumana neyiphi na indlela yokuphuncula kuso",
      "Kodwa abo bakholwayo, benze izenzo zobulungisa, Thina Siya kubangenisa eMiyezweni ekumpompoza imilambo ngaphantsi kwayo, baze bahlale apho ngonaphakade. Isithembiso sika-Allâh siyinyaniso. Kanti ngakabani na amazwi ayinyaniso ukugqitha aka-Allâh",
      "Akuyi kwenzeka ngokwentando yenu (neminqweno) yenu nina (maMuslim), ndawonye nabo bangaBantu beNcwadi nabani na lowo wenza ukungcola, uya kufumana imbuyekezo yako, yaye akayi kufumana mkhuseli namncedi ngaphandle koAllâh",
      "Ukanti lowo wenza izenzo zobulungisa, oyindoda okanye ongowasetyhini, olikholwalokwenene, abanjalobazakungena ePaladesi, kwaye akuyi kubakho nengakanani na intswela bulungisa eya kwenziwa kubo nditsho nengangesuntswana elikumva wepete yedatilisi",
      "Ngubani ongcono enkolweni ngaphezulu kwalowo uzinikeleyo kuAllâh, aze abe yi’Muhsin’18 alandele inkolo kaIbrâhîm umHanîfa19 kananjalo uAllâh Wamthabatha uIbrâhîm Wamenza umhlobo waKhe",
      "Kananjalo zezika-Allâh zonke izinto ezisemazulwini nasemhlabeni. UAllâh Usoloko Ezirhangqele zonke izinto",
      "Bayakubuza ngomyalelo ongumthetho omayela nabasetyhini, yithi: uAllâh Uyaniyalela ngabo, nangoko kucengcelezwa kuni kuseNcwadini kuphathelene neenkedama eziziintombi eningazinikiyo isahlulo esisemthethweni sazo nibe kwanina ninqwenela ukuzitshata, ke kaloku ngokuphathelene nabantwana ababuthathaka abacinezelekileyo nize nina nime niqine nimele ukwenziwa kobulungisa kwiinkedama kanti nabuphi na ubulungisa enibenzayo, uAllâh Uya kusoloko Enolwazi ngabo",
      "Ukuba ngaba umfazi woyikisela inkohlakalo okanye ukushiywa yindoda, akuyi kubakho sono kubo ukuba benza izivumelwano zoxolo phakathi kwabo; yaye ukwenza uxolo yiyona nto ilungileyo, intonayo iintliziyo zabantu zikhukuliseka nokunyoluka, kodwa ke ukuba nenza ubulungisa nizikhwebule ekungcoleni, inene, uAllâh Ukwazi kakuhle oko nikwenzayo",
      "Anisokuze nikwazi ukwenza ubulungisa obufezekileyo kubafazi benu enokuba ningada ninqwenele ukwenza oko ngenzondelelo engakanani na, ke musani ukutyekela kakhulu ngakomnye kubo (nibayeke abanye bengahoyekanga) kanti ke ukuba nenza ubulungisa, nenze konke okulungileyo, noyike uAllâh ngokuzigcina kude kwizinto ezigwenxa, uAllâh nguMxoleli, uSozinceba",
      "Ukuba bayahlukana (ngoqhawulo mtshato), uAllâh uya kubonelela umntu ngamnye ngendyebo evela kubuBele baKhe. UAllâh nguMboneleli Owaneleyo ukunika indalo yaKhe iimfuno zayo, nguSobulumko",
      "Kananjalo zonke izinto ezisemazulwini nasemhlabeni zezika- Allâh.Yaye Sacebisa aBantu beNcwadi ngaphambili kunani, nakuni maMuslim (Sithi): yoyikani uAllâh nigcine uxanduva lwenu kuYe, kodwa ukuba anikholwa, (yazini okokuba) zonke izinto ezisemazulwini nasemhlabeni zezika-Allâh, kwaye uAllâh Wahlala esisiTyebi, Ufanelwe ziindumiso zonke",
      "Kananjalo zezika-Allâh zonke izinto ezisemazulwini nasemhlabeni. Yaye uAllâh Wanele eYedwa ukuba Abe nguMlungelelanisi wemicimbi",
      "Ukuba Uyathanda, Usenokuniguzula, nina bantu! Aphinde Avelise abanye. UAllâh Unamandla ngaphezulu kweento zonke",
      "Lowo unqwenela (ukufumana) umvuzo wakhe kubomi beli hlabathi; ke kaloku umvuzo wobomi beli hlabathi nowoBomi oBuzayo ukuAllâh (Yedwa). Kananjalo uAllâh nguSokuva, uSokubona",
      "Hini na nina bakholwayo! Yimani nomelele, niqinele inyaniso nibe ngamangqina ka-Allâh, enokuba oko kuya kuba kuchasene na nani buqu, okanye abazali benu, okanye izizalwana zenu, enokuba ngabazizityebi na okanye abangamahlwempu. UAllâh nguYena Mkhuseli Ulungileyo kubo (kunani). Musani ke ukulandela iminqweno yenu kuba hleze niphambuke ekwenzeni ubulungisa; ke kaloku ukuba nithe nabugqwetha ubungqina okanye nala ukubunika, inene, uAllâh Ukwazi kakuhle oko nikwenzayo",
      "Hini na nina bakholwayo! Kholwani kuAllâh, noMthunywa waKhe (uMuhammad), nakwisiBhalo (i’Kur’ân) Asityhile kuMthunywa waKhe, nakwisiBhalo Asityhile kwabo bangaphambili (kunaye). Nabani na lowo ungakholwayo kuAllâh, kwiingelosi zaKhe, kwiziBhalo zaKhe, kubaProfeti baKhe, nakwiMini yokuGqibela, onjalo ulahleke wakude lee (eNdleleni eNgqalileyo)",
      "Inene abo bakholwayo, baphinde bangakholwa, baqhubeke okungakholwa; uAllâh Akayi kubaxolela, Engayi kubakhokelela nokubakhokelela (eNdleleni ethe Tye)",
      "Nika iindaba zovuyo kubahanahanisi zokuba okwabo iya kuba sisohlwayo esingcungcuthekisayo",
      "Abo bathabatha abangakholwayo babenze abahlobo babo endaweni yabakholwayo, ingaba bafuna intlonipheko, ulawulo okanye ukuzukiswa ngabo? Inene lonke uzuko, intlonipheko, namandla ngaka-Allâh",
      "Kananjalo sele kutyhiliwe kuwe esiBhalweni (i’Kur’ân) okokuba xa usiva iiVesi zika-Allâh ziphikwa, zigculelwa wena musa ukuchopha nabo (benza loo nto) de bancokole ncoko yimbi kunaleyo. (Kodwa ukuba ubunokuhlala nabo) inene ubuza kuba ngomnye wabo banjengabo. UAllâh Uza kubaqokelela ndawonye abahanahanisi esiHogweni",
      "Abo (bahanahanisi) balindela, babukele nina; xa nizuze uloyiso oluvela kuAllâh, bathi: “Besingekho kunye nani na?” kodwa bathi ukuba abangakholwayo baye bazuza impumelelo, bathi (kubo): “Ayisithi na abaye baba nobunkcubabuchopho kunani, asinikhuselanga ke kumakholwa?” UAllâh Uza kugweba phakathi kwenu (nonke) ngoMhla woVuko. Engasokuze uAllâh Anike abangakholwayo indlela yokuba noloyiso phezu kwamakholwa",
      "Inene abahanahanisi banga bangakhohlisa uAllâh, kodwa (isuke) ibe nguYe Okhohlisa bona. Naxa bephakamela ukwenza iSalâh bema ngokunqena besenzela ukubonisa abantu, yaye bona abamkhumbuli uAllâh, ngaphandle (njee) kokukancinane",
      "Bayahexa-hexa phakathi koku nokuyaa; bathi bengapha babe bengaphaya, ke lowo uAllâh Amyekele ekulahlekeni, akuyi kumfumanela iNdlela ethe Tye",
      "Hini na nina bakholwayo! Musani ukuthabatha abangakholwayo nibenze abahlobo benu endaweni yabakholwayo. Ingaba nifuna ukunika uAllâh ubungqina obucacileyo ngokuchasene nani kusini na",
      "Inene abahanahanisi baya kuba ngabona bangaphantsi eMlilweni, yaye akuyi kubafumanela mncedi bona",
      "Ngaphandle kwabo baguqukayo (ebuhanahanisini), benze ubulungisa, babambelele nkqi kuAllâh, bahlambulule inkolo yabo ngenxa ka-Allâh, abo ke baya kuba kunye namakholwa. Kananjalo uAllâh Uza kupha amakholwa umvuzo omkhulu",
      "Uza kunohlwayela ntoni uAllâh ukuba niyawenza umbulelo kuYe nikholwa nokukholwa kuYe. UAllâh nguSokubulela, uSolwazi",
      "UAllâh Akathandi ukuba okungcolileyo kuthethwe esidlangalaleni ngaphandle kokuba (kuthethwa) ngulowo woniweyo. UAllâh nguSokuva, uSolwazi",
      "Enokuba nina bantu nikuveza elubala na okulungileyo (enikwenzelweyo) okanye nikufihle, okanye nixolele okungalunganga (okwenziwe kuni) Inene uAllâh nguMxoleli, uSozinceba, nguSomandla",
      "Inene abo bangakholwayo kuAllâh nakubaThunywa baKhe, banqwenele ukwenza umahluko phakathi koAllâh nabaThunywa baKhe (ngokukholwa kuAllâh kodwa bangakholwa kubaThunywa baKhe), besithi, “Siyakholwa kwabanye kodwa asikholwa kwabanye”, bafune ukuthabatha indlela ephakathi",
      "Inene bona bangabangakholwayo. Yaye abangakholwayo sibalungiselele isohlwayo esilihlazo",
      "Ke kaloku abo bakholwa kuAllâh nakubaThunywa baKhe bangenzi mahluko phakathi kwakhe nawuphi na kubo, siya kubanika imivuzo yabo; uAllâh nguMxoleli Ohlala Enenceba",
      "Abantu beNcwadi bakucela ukuba wenze incwadi ihle ize kubo isuka ezulwini. Inene bona bacela uMûsâ ukuba enze izinto ezinkulu nangaphezulu kunaleyo, xa bathi kuye: “Khawusibonise uAllâh ekuhleni”, kodwa babethwa ngeendudumo zezulu nokubaneka ngenxa yokungcola kwabo. Bakhonza nethole emva kokuba imiqondiso ecacileyo ifikile kubo, kanti nangoko Sabaxolela. Sanika uMûsâ umqondiso ocacileyo wolawulo",
      "Kananjalo ngenxa yomnqophiso wabo, Saphakamisa intaba phezu kwabo (Saphinda kwesinye isihlandlo) Sathi (kubo): “Ngenani elusangweni niqubude ngokuzithobileyo.” Kananjalo Sabayalela ukuba: “Musani ukugabadela ngomhla weSabatha, Sathabatha kananjalo umnqophiso oqinisekisiweyo kubo",
      "Ngenxa yokwaphula kwabo umnqophiso wabo nangenxa yokungazamkeli kwabo iiVesi zika-Allâh, nangenxa yokugwinta kwabo abaProfeti ngokungekho lungelweni, nangenxa yokuthi: “Iintliziyo zethu ziqanyangelwe”. Nakanye, uAllâh Ufake itywina ezintliziyweni zabo ngenxa yokungakholwa kwabo, ke kaloku abakholwa bona ngaphandle njee kokukancinane",
      "Ngenxa yokungakholwa kwabo nokuthetha izityholo ezimasikizi ngoMaryam",
      "Nangenxa (yokuqhayisa) bathi: “Sambulala uMesiya u’Isâ (uYesu) unyana kaMaryam, uMthunywa ka-Allâh, kodwa bengazanga bambulale, bengazanga bambethelela nasemnqamlezweni, koko imfano (imbonakalo) ka’Isâ (yaba kumntu wumbi), ke abo bakuphikisayo oku bazele ziintandabuzo, abalandeli nto yimbi ngaphandle koqash- qash, kuba ngenene, abazanga bambulale",
      "Kodwa yena uAllâh Wamnyusela kuYe. Yaye uAllâh nguSomandla, uSobulumko",
      "Kwaye akukho namnye kuBantu beNcwadi ongayi kunyanzeleka ukuba akholwe kuye (u’Isâ) phambi kokufa kwakhe. Kananjalo ngoMhla woVuko yena uya kuba lingqina ngokuchasene nabo (aBantu beNcwadi)",
      "Ngenxa yezenzo ezigwenxa zamaYuda, Senza izidlo ezithile ukuba zibe yinqambi kubo ezazikade zivumelekile kubo nangenxa yokuthintela abanye ukuba (bangangeni) eNdleleni ka-Allâh",
      "Nangenxa yokuba bathabatha iRibâ, Ribâ leyo babengavunyelwanga ukuba bayitye nokuba bangatyi iingqwebo zabanye abantu ngobugwenxa (ngokunyobisa). Ke kaloku abangakholwayo Sibalungiselele isohlwayo esibuhlungu",
      "Kodwa ke abo phakathi kwabo bazinzileyo elwazini, namakholwa akholwa koko kuthunyelwe kuwe (Muhammad) nakoko kwathunyelwa ngaphambili kunawe; nabo benza iSalâh, banikele ngeZakâh, bakholwe nakuAllâh nakwiMini yokuGqibela, ngabo eSiya kubanika umvuzo omkhulu",
      "Inene, Sathumela isiTyhilelo kuwe (Muhammad) njengoko Sathumela iSityhilelo kuNûh nabaProfeti abeza emva kwakhe; kananjalo Sathumela isiTyhilelo kuIbrâhîm, uIsmâ’îl, uIs- hâ’k, uYa’kûb nakwizizwe, ku’Isâ, uAyyûb, uYûnus noHârûn uSulaymân, kanti uDâwûd Samnika iZabûr20 (IiNdumiso)",
      "NabaProfeti eSibakhankanyileyo kuwe ngaphambili, nabaProfeti esingabakhankanyanga kuwe, kanti uMûsâ uAllâh Wathetha naye ngqo",
      "AbaProfeti bona bangabaphathi beendaba ezivuyisayo ndawonye nezo zilumkisayo khon’ukuze abantu bangakwazi ukuzithethelela ngokuchasene noAllâh emva (kokuba babenikwe) abaProfeti. Yaye uAllâh nguSomandla, uSobulumko",
      "UAllâh Unika ubungqina boko Akuthumele kuwe (Muhammad) (oko) Ukuthumele (kuwe) ngolwazi lwaKhe, neengelosi ziyangqina. UAllâh UliNgqina ngokwaneleyo",
      "Inene, abo bangakholwayo, baze bathintele (abantu bangangeni) eNdleleni ka-Allâh balahleke bakude lee (eNdleleni ethe Tye)",
      "Inene, abo bangakholwayo benza ubugwenxa, abayi kuxolelwa nguAllâh, Engayi kubakhokelela nakwiyiphi na iNdlela (elungileyo)",
      "Ngaphandle kwendlela eya esiHogweni, bahlale apho ngonaphakade; kwaye oku kulula kuAllâh (ukuba Akwenze)",
      "Hini na bantu! UMthunywa ufikile kuni esiza nenyaniso evela eNkosini yenu. Ke kaloku kholwani kuye, konilungela oko, kodwa ukuba anikholwa (kuye), Inene konke okusemazulwini nasemhlabeni kokuka-Allâh. Kananjalo uAllâh nguSolwazi, uSobulumko",
      "Hini na Bantu beNcwadi! Musani ukutsiba imida enkolweni yenu, ningathethi nto ngoAllâh ngaphandle kweyinyaniso. UMesiya u’Isâ, unyana kaMaryam wayengeyonto yimbi ngaphandle kokuba nguMthunywa ka-Allâh nelizwi laKhe Awababala ngalo uMaryam noMoya (oyiNgcwele) odalwe nguYe; ke ngoko kholwani kuAllâh nakubaThunywa baKhe. Musani ukuthi: “Bathathu (ubathathu emnye)! Yiyekeni loo nto, kolunga kuni oko, kuba uAllâh nguThixo Omnye, uzuko lonke malube kuYe, Yena Uphakamile, (Ukude lee) ukuba abe nonyana. Yena kokwaKhe konke okusemazulwini nokusemhlabeni. UAllâh UnguMlondolozi Owaneleyo wemicimbi (yezidalwa zaKhe)",
      "UMesiya akasoze akhukhumale, ale ukuba abe sisiCaka sika-Allâh, kanti neengelosi ezizezona zisondele kakhulu (kuAllâh). Ke kaloku lowo walayo ukuMnqula Yena (uAllâh) aze akhukhumale, abo banjalo Uza kubaqokelela (Abaqundanisele) kuYe",
      "Ke kwabo bakholwayo benze imisebenzi elungileyo, Yena Uya kubanika umvuzo wabo oyimfanelo yabo (Abanike) ngakumbiokuvelakwiziBelezaKhe. Kebonaabobangafuniyo ukuMnqula Yena, bekhukhumele nokukhukhumala Uza kubohlwaya ngesona sohlwayo sakha sabuhlungu yaye abayi kufumana bani ngaphandle koAllâh oya kuba ngumkhuseli okanye umncedi",
      "Hini na bantu! Inene ubungqina obuluqilima bufikile kuni buvela eNkosini yenu Yaye Sinithumelele ukukhanya okucacileyo (i’Kur’ân)",
      "Ke bona abo kakholwayo kuAllâh, baze babambelele nkqi kuYe, Uya kubangenisa eNcebeni naseluBabalweni lwaKhe, Abakhokelele kuYe ngeNdlela ethe Tye",
      "Bayakubuza wena ngomyalelo ongumthetho. Yithi wena: ngokuka-Allâh, mayela nee-Al-kalâlah21, ukuba kufe indoda ingenamntwana ishiya ngasemva udade wayo, (udade wayo lowo) uya kufumana isiqingatha selifa elo (layo). Ukuba umfi lowo ibingumntu wasetyhini ongashiyi mntwana, umnakwabo uya kulithabatha ilifa elo lakhe. Ukuba (ushiya) oodade wabo ababini, baya kufumana izahlulo zesithathu ezibini zelifa elo, ukuba ushiya abanakwabo noodade wabo, oyindoda uya kufumana isabelo esisiphinda kabini esalowo ungowasetyhini. Wenza njalo ke uAllâh ukunicacisela (uMthetho waKhe) ukuze ningaphambuki. UAllâh nguMazi weento zonke"
    ]
  },
  {
    "chapter": 5,
    "versesCount": 120,
    "verses": [
      "Hini na nina bakholwayo! Fezekisani amaxanduva enu. Okuvumelekileyo kuni (ukuba nikutye) zizo zonke izilwanyana eziyimfuyo ngaphandle kwezo ziza kubuya zichazwe kuni (apha), iinyamakazi zona azivumelekanga kuni kuphela xa sele nambethe i-Ihrâm (yeHajji okanye i’Umrah). Inene uAllâh Uyalela oko Akuthandileyo",
      "Hini na nina bakholwayo! Musani ukuhlambela1 ubungcwele bemiqondiso ka-Allâh, nobo beeNyanga eziNgcwele nobo bezilwanyana eziziselwe ukunikelwa, nobo babantu abafakwe izidanga2 okanye izilwanyana nezinye izinto, nobo babantu abeze kwiNdlu eNgcwele, beze kufuna iziBele nothando lweNkosi yabo. Kodwa ke nakugqiba i-Ihrâm (yeHajji ne’Umrah), ningazizingela (ke ngoku) kodwa ningenzi inzondo yabantu abathile abanithintelayo ukuba ningangeni eMasjid Al-Harâm inikhokelele kugabadelo. Ncedisanani nina ngobulungisa nasekumoyikeni uAllâh; kodwa ningancedisani esonweni naselugabadelweni. Yoyikani uAllâh. Inene, uAllâh Wohlwaya kabuhlungu",
      "Okungavumelekanga (ukuba kube kukutya) kuni yinyama yento ezifeleyo, igazi (ububende), inyama yehagu, nenyama yesilwanyana esithe xa sixhelwa kwabizwa gama (limbi) elingelilo elika-Allâh, nenyama yento ebulewe ngokukrwitshwa okanye ebethiweyo neyoyeleyo okanye yawa ngentloko, nehlatyiweyo naleyo ityiwe ngamarhamncwa asendle (kwashiyeka inxalenye yayo) ngaphandle kokuba niye naba nako ukuyixhela (ingekade izifele) naleyo ixhelelwe ukwenziwa idini elibekwa kwizibingelelo nokuvumisa ngeentolo3; konke oko zizenzo ezikukungcola. Namhlanje abo bangakholwayo bancamile, baphelelwa lilo lonke ithemba (ngokuchasene nenkolo yenu). Musani ukunkwantyiswa ngabo ke nina koko yoyikani Mna. Namhlanje, Ndinifezekisele inkolo yenu, Ndalugqibelelisa uBabalo lwaM kuni, Ndanikhethela i-Islam ukuba ibe yinkolo yenu. Ke kaloku lowo uye wanyanzeliswa yindlala emandla, ingekuko ukuba utyekela ngasesonweni (angazitya ezi nyama ziyinqambi zikhankanywe ngentla apha), inene uAllâh nguMxoleli, uSozinceba",
      "Bayakubuza wena ukuba yintoni na evumelekileyo kubo (ukuba ibe kukutya): Yithi: “Okuvumelekileyo kuni, zizinto ezilungileyo (ezihlambulukileyo), ezivunyelweyo nguAllâh (ukuba zibe kukutya kuni). {Ukutya uAllâh Akwenze kwavumeleka kuni; [ziinyama zezilwanyana ezityiwayo, iimveliso zobisi, amanqatha (amafutha), imifuno, neziqhamo]} Ke zona izilwanyana neentaka ezidla amaxhayelo eniziqeqeshele ukuzingela, naziqeqesha nazifundisa (ukubamba iinyamakazi) ngendlela Aniyalele ngayo uAllâh; kudleni oko zinibambele kona, nibize igama lika-Allâh phezu kwako. Inene uAllâh Uyakhawuleza ukufaka embuzweni",
      "Okwenziwe kwavumeleka kuni namhlanje kokulungileyo. Ukutya kwaBantu beNcwadi4 kuvumelekile kuni kanti nokwenukuvumelekilekubo.(Okuvumelekeleumtshatokuni) ngabasetyhini abanyulu kumakholwakazi (amaMuslimkazi) nabanyulu kwabo babenikwe isiBhalo ngaphambili kunani (amaYuda namaKhristu) enibanike imahr yabo, ninqwenela ubunyulu ningafuni kwenza lukrexezo ningafuni kubenza (amankazana). Lowo ungalwamkeliyo ukholo izenzo zakhe aziyi kuba naziqhamo, Yaye kuBomi oBuzayo uya kuba ngomnye wabalahlekelwa",
      "Hini na nina bakholwayo! Xa niza kwenza iSalâh, hlambani ubuso benu nezandla niye kuma ngeengqiniba, nosule iintloko nihlambe iinyawo zenu niye kuma ngamaqatha. Ukuba nikwimeko yejanâbah5, zihlambululeni (kulo meko ngokuhlamba umzimba wonke). Kodwa ukuba niyagula okanye niseluhambeni, okanye umntu usuka kuzikhulula kwindlu yangasese, okanye benidibene (ngesondo) nabasetyhini nize ningafumani manzi, ke kaloku yenzani iTayammum ngomhlaba ococekileyo nihlikihle ngawo ebusweni nasezandleni zenu. UAllâh Akanqweneli kunibeka bunzimeni kodwa Ufuna ukunihlambulula nokufezekisa uBabalo lwaKhe kuni ukuze nibe nombulelo",
      "KhumbulanikananjalouBabaloluka-AllâhkuninoMnqophiso waKhe Awanibopha ngawo xa nathi nina “Siyeva, sithobele”. Noyike uAllâh kananjalo. Inene uAllâh nguSolwazi woko (kusemfihlakalweni) yezifuba zenu",
      "Hini na nina bakholwayo! Phakamani niqine, nimele uAllâh njengamangqina anobulungisa, ningenzi ubutshaba nenzondo eninayo ngabanye inikhuphe ekwenzeni ubulungisa. Yenzani ubulungisa. Oko kusondele ebunyulwini, nimoyike uAllâh. Inene, uAllâh Ukwazi kakuhle oko nikwenzayo",
      "UAllâh Ubathembisile abo bakholwayo benza izenzo zobulungisa okokuba okwabo iya kuba luxolelo lwezono nomvuzo omkhulu",
      "Abo bangakholwayo, baphika iiVesi zeThu ngabo kanye abaya kuba ngabahlali baseMlilweni wesiHogo",
      "Hini na nina bakholwayo! Khumbulani uBabalo luka- Allâh kuni xa abantu abathile babefuna ukolula izandla6 zabo ngokuchasene nani, kodwa Wazibamba yena ukuba zingafikeleli kuni. Moyikeni ke ngoko uAllâh kananjalo amakholwa makathembele ngoAllâh",
      "Inene\tuAllâh\tWathabatha\tuMnqophiso kuBantwana bakwaSirayeli, kananjalo Sanyula iinkokeli ezilishumi elinambini phakathi kwabo. Wathi uAllâh: “Mna Ndiya kuba kunye nani ukuba niyazenza iiSalâh, ninikele ngeZakâh nikholwe\tkananjalo\tkubaThunywa\tbaM,\tnibahloniphe nibancedise, niboleke uAllâh imboleko elungileyo, inene, Mna Ndiya kuzicamagushela izono zenu, Ndiningenise eMiyezweni ekumpompoza imilambo phantsi kwayo. Kodwa ke ukuba ubani apha kuni uye walulahla ukholo emva kwako (konke) oku, inene lowo uya kuba uphambukile eNdleleni ethe Tye",
      "Ke kaloku ngenxa yokwaphula kwabo uMnqophiso, Sabaqalekisa, Senza neentliziyo zabo zaqaqadeka. Baguqula amazwi endaweni yawo (yemfanelo) batyeshela isahlulo esikhulu soMyalezo owawuthunyelwe kubo. Kananjalo awungekhe upheze ukubhaqa inkohliso kubo, ngaphandle kwabambalwa kubo. Kodwa xolela, unge ngathi akuboni. Inene uAllâh Uyabathanda abenzi bokulungileyo",
      "Nakwabo bazibiza ngokuba bangamaKhristu, Sathabatha uMnqophiso kubo kodwa sele betyeshele isahlulo esikhulu soMyalezo owawuthunyelwe kubo. Ke kaloku Sahlwayela ubutshaba nenzondwano phakathi kwabo, kude kube yiMini yoVuko, kwaye uAllâh Uza kubazisa abakwenzayo",
      "Hini na nina Bantu beNcwadi! Ngoku ufikile uMprofeti weThu kuni (uMuhammad) enicacisela okuninzi enanikufihla esiBhalweni nikuqakatha ngamandla. Inene ukukhanya kufikile kuni kuvela kuAllâh neNcwadi ecacileyo (i’Kur’ân)",
      "UAllâh Ukhokela ngayo bonke abakwiNtando yaKhe, abalandela iindlela zoxolo, Aze kananjalo Abakhuphe ebumnyameni ngeNtando yaKhe, Abakhokelele ekukhanyeni nakwiNdlela ethe Tye",
      "Inene, abangakholwanga ngabo bathi uAllâh nguMesiya, unyana kaMariyam. Yithi wena (Muhammad): “Ngubani na ngoko onentwana yamandla okuchasana noAllâh ukuba Ebenokusuka amtshabalalise uMesiya, unyana kaMaryam, nomama wakhe, nabo bonke abo basemhlabeni? Yaye loluka-Allâh ulongamelo lwamazulu nomhlaba nako konke okuphakathi kwawo. Udala oko Athande ukukudala kwaye uAllâh Uyakwazi ukwenza izinto zonke",
      "AmaYuda namaKhristu athi: “Thina singabantwana baka- Allâh neentandane zaKhe”. Yithi: “Utheni kaloku Enohlwaya nje ngezono zenu?” Nakanye! Nina ningabantu abangabanye babo Wabadalayo, Yena Uxolela lowo Athande ukumxolela, Ohlwaye lowo Athande ukumohlwaya yaye loluka-Allâh ulongamelo lwamazulu nomhlaba nako konke okuphakhathi kwawo, kananjalo ziza kubuyela kuYe (zonke izinto)",
      "Hini na nina Bantu beNcwadi! Ngoku uMthunywa weThu (uMuhammad) ufikile kuni, enicacisela izinto emva kokunqamka (kothotho lwabaProfeti) kuba hleze nithi: “Akuzanga khe kufike mvakalisi weendaba ezilungileyo kungazanga kwabakho mlumkisi kuthi”. Kodwa ngoku ufikile umvakalisi weendaba ezilungileyo noMlumkisi. Kananjalo uAllâh Unamandla ngaphezulu kweento zonke",
      "Yabonani uMûsâ wathi kubantu bakubo: “Hini na bantu bakuthi! Khumbulani uBabalo luka-Allâh kuni xa Wenza abanye benu baba ngabaProfeti, Wanenza naziikumkani Waninika (nezinye izinto) Angazanga Wazinika nabani na ephakadeni ngaphambili",
      "Hini na bantu bakuthi! Ngenani elizweni elingcwele (ePalestina) Aninike lona uAllâh ningabuyi ngamva (ekulweni); kuba nakuzifumana ningabalahlekelwa”",
      "Bathi bona: “Hini na Mûsâ! Kulo (eli lizwe) kukho iingxilimbela zamadoda, kwaye asinakuba nako ukungena kulo de baphume kulo; besakuphuma kulo, siya kungena ke thina”",
      "Amadoda amabini kulawo amoyikayo uAllâh nangawona uAllâh Wathoba uBabalo lwaKhe phezu kwawo, athi: “Bahlaseleni esangweni, kuba nisakungena ngaphakathi, uloyiso luya kuba lolwenu, kananjalo bekani ithemba lenu kuAllâh ukuba niyakholwa ngokwenene.”",
      "Bathi bona: “Hini na Mûsâ! Asingekhe singene kulo ukuba basephaya. Ke ngoko hamba wena neNkosi yakho nilwe (nabo) nobabini, thina siza kuchopha apha”",
      "Wathi yena (uMûsâ): “O Nkosi yam, mna ndinegunya phezu kwesiqu sam nomntakwethu kuphela, sahlule thina ngoko kubantu abazizingcoli.”",
      "Wathi uAllâh: “Lona (eli lilizwe elingcwele) aliyi kuvumeleka kubo iminyaka engamashumi amane; baya kudutywa- dutywa ngokulahleka bebhadula elizweni, ngoko ke musa ukuzihlupha ngabantu abazizingcoli.”",
      "Ke kaloku wena (Muhammad) bacengcelezele ibali loonyana ababini baka-Adam, Ngamnye kubo wanikela idini (kuAllâh), lamkelwa elomnye kodwa elomnye alamkelwa. Waza lo lingamkelwanga elakhe wathi kulo lamkelweyo elakhe, “Mna, inene ndiya kukubulala.” Wathi omnye: “Inene uAllâh wamkela kuphela kwabo bamoyikayo Yena”",
      "“Ukuba uthe wasolula isandla sakho ngakum wandibulala, mna andiyi kusolula esam isandla ngokuchasene nawe ndikubulale, kuba ndoyika uAllâh, iNkosi yamaphakade",
      "Inene, Mna ndiza kukuyeka uthabathe isono sam7 sibe kuwe ndawonye nezo zakho, ukuze wena ube ngomnye wabahlali baseMlilweni; ke kaloku leyo yimbuyekezo yabenzi bobubi.”",
      "Ke kaloku iinkanuko zomnye lo zamkhuthaza, wabona kulungile kuye ukuba ambulale umntakwabo, wambulala ke waza wangomnye wabalahlekelwa",
      "Ke kaloku uAllâh Wathumela unomyayi, owafika waqhwanda emhlabeni ukumbonisa ukuba makawungcwabe umzimba wesidumbu somntakwabo. Waza yena (umbulali) wathi: “Yeha kum! Andibanga nako nokufana naye nalo nomyayi, ndifihle isidumbu somntakwethu!” (Waqala) waba ngomnye wabo bazisolayo",
      "Ngenxa yoko Sayalela kuBantwana bakwaSirayeli ukuba; xa ubani ethe wabulala umntu kungengampindezelo yakubulala, (koko) ikukwandisa ubutshinga ezweni kuya kufana nokuba ubulele abantu bonke, kanti ukuba umntu uthe wasindisa ubomi (bomntu omnye) kuya kufana nokuba usindise ubomi babantu bonke. Inene kwafika kubo (aBantwana bakwaSirayeli), abaThunywa beThu, benemiqondiso ecacileyo kodwa nasemva koko abaninzi kubo bathi gqolo ukugabadela, (batsiba imida) emhlabeni",
      "Imbuyekezo yabo baqhuba imfazwe ngokuchasene noAllâh noMthunywa waKhe, benze nobutshinga emhlabeni iya kuba kukuba babulawe okanye babethelelwe emnqamlezweni okanye izandla zabo neenyawo zabo zinqunyulwe, isandla selinye icala nonyawo lwelinye icala, kungenjalo bagxothwe kwelakowabo. Oko makube lihlazo labo kweli hlabathi, baze babe nentuthumbo kuBomi oBuzayo",
      "Ngaphandle kwabo babuya beguqukile bengekabikho phantsi kolawulo lwenu kwimeko enjalo, yazini okokuba uAllâh nguMxoleli uSozinceba",
      "Hini na nina bakholwayo! Yenzani inkonzo yenu kuAllâh nimoyike Yena. Kananjalo funani iindlela zokuzisondeza kuYe, nizabalaze eNdleleni yaKhe, ukuze nibe nempumelelo",
      "Inene abo bangakholwayo, enokuba bebenokufumana konke oko kusemhlabeni, nangaphezulu kunoko baze benze intlawulo yokuzikhulula esohlwayweni ngoMhla woVuko, ibingayi kwamkelwa kubo, yaye okwabo sisohlwayo esibuhlungu",
      "Baya kulangazelela ukuphuma eMlilweni, babe bengasokuze bakwazi ukuphuncula apho kuwo yaye okwabo iya kuba yintuthumbo yanaphakade",
      "Ke kaloku ngokubhekiselele kwisela eliyindoda nelingowasetyhini, banqumleni (emalungwini ezihlahla) zezandla (zokunene) oko kube yimbuyekezo yoko bakwenzileyo, kube sisohlwayo esingumzekelo ovela kuAllâh. Kananjalo uAllâh nguSomandla, uSobulumko",
      "Kodwa lowo uguqukayo emva kolwaphulo mthetho lwakhe, enze izenzo zobulungisa (athobele uAllâh), Inene uAllâh Uya kumxolela (Ayamkele inguquko yakhe), inene uAllâh nguMxoleli uSozinceba",
      "Akwazi na wena ukuba loluka-Allâh (Yedwa) ulongamelo lwamazulu nomhlaba! Yena Wohlwaya lowo Athande (ukumohlwaya) Axolele lowo Athande (ukumxolela) yaye uAllâh Unamandla ngaphezu kweento zonke",
      "Hini na wena Mthunywa, musa ukukhathazeka ngabo bangxamela ukugaxeleka ekungakholweni, abo bathi: “Siyakholwa” ngemilomo yabo zibe iintliziyo zabo zingenalukholo. KumaYuda kukho abantu abaphulaphula ubuxoki ngentumakalo enkulu baphulaphule (abantu) abangabanye abangakhanga beze kuwe, bayawaguqula amazwi kwindawo yawo (yemfanelo), bathi: “Ukuba unikwa oku, kuthathe, kodwa ukuba akunikwanga oku, lumka ke ngoko! “Ukanti nabani na lowo uAllâh Athe Wathanda ukumfaka kwintshutshiso, akukho nto unokumenzela yona ngokuchasene noAllâh. Abo ngabo bantliziyo zabo uAllâh Angafuniyo ukuzihlambulula (ekungakholweni nakubuhanahanisi), Okwabo lihlazo kweli hlabathi, ze kuBomi oBuzayo ibe yintuthumbo enkulu",
      "(Bathanda) ukuphulaphula ubuxoki, baze badle nantoni na eyinqambi, ke xa besiza kuwe wena (Muhammad), (benembambano abanayo) wena ungagweba phakathi kwabo, kungenjalo uzikhwebule kubo. Ukuba unokuzikhwebula kubo, abangekhe bakwenze nento le. Ke kaloku ukuba uyagweba, gweba ngobulungisa phakathi kwabo. Inene uAllâh Uyabathanda abo benza ngobulungisa",
      "Kodwa benza njani ukuba beze kufuna isigqibo kuwe lo gama beneTorah enesigqibo esicacileyo sika-Allâh, Torah leyo bayityeshelayo? Kuba kakade abangawo amakholwa (okwenene)",
      "Inene Sayithumela iTorah (kuMûsâ), kuyo apho kwakukho isiKhokelo, nokhanyiselo lwabo abaProfeti ababezinikele phantsi kwentando ka-Allâh, (ukhanyiselo olo) babegwebela ngalo amaYuda, noorabhi nababingeleli (babegwebela amaYuda ngeTorah), bona babenikwe uxanduva lokukhusela iNcwadi ka-Allâh kwaye baba ngawo namangqina ayo. Ke ngoko musani ukoyika abantu koko yoyikani Mna (Hini na nina maYuda). Kananjalo ningathengisi iiVesi zaM, nizithengisele ixabiso elincinane. Yaye abo bangagwebi ngoko uAllah Akutyhilileyo bona ngabangakholwayo",
      "Ke kaloku sayalela apho (eNcwadini iTorah): “Ubomi ngobomi, iliso ngeliso, impumlo ngempumlo, indlebe ngendlebe, izinyo, ngezinyo, namanxeba alinganayo ngamanxeba alingana nawo”. Kodwa ukuba ubani uyaxolela aphephe impindezelo ngendlela yamalizo, oko kuya kuba lucamagushelo kuye. Ke Abo bangagwebi ngoko uAllâh Akutyhilileyo, abo ngabenzi bobubi",
      "Ezinyaweni zabo, Sathumela u’Isâ, unyana kaMaryam, engqina iTorah eyayingaphambili kunaye, Saza yena Samnika i-Injîl ekwakukho isiKhokelo nokhanyiselo kuyo nesingqino seTorah eyayifike ngaphambili kunayo (iInjîl), isisiKhokelo nesilumkiso kwabamoyikayo uAllâh",
      "Abantu beInjîl mabagwebe ngoko uAllâh Akutyhilileyo kuyo. Ke kaloku abo bagweba ngaphandle koko uAllâh akutyhilileyo; abo ngabenzi bobubi",
      "Kananjalo Thina Sithumele iNcwadi kuwe (Muhammad) ngenyaniso, ingqina isiBhalo esafika phambi kwayo nengqina elithembekileyo kuyo. Ke ngoko gwebani phakathi kwabo ngoko kutyhilwe nguAllâh, ningalandeli iminqweno yabo engento yanto niphambuke nimke enyanisweni esele ifikile kuni. Kumntu ngamnye kuni Simisele uMthetho neNdlela ecacileyo. Ukuba uAllâh Ebethanda, Ebenganenza nibe luhlanga olunye, kodwa ngenxa yokuba Ufuna ukunivavanya ngoko Waninika kona; ke ngoko khuphisanani ngezenzo ezilungileyo. (Kuba isiphelo senu nonke kukubuyela kuAllâh; Aze Anazise ngoko naniphikisana ngako)",
      "Ke kaloku wena (Muhammad), gweba phakathi kwabo ngoko uAllâh Akutyhilileyo, ungalandeli iminqweno yabo engento yanto, kodwa ubalumkele bangakujiki bakuphambukise koko uAllâh Akuthumele kuwe. Ukuba bayakutshikilela, yazi ke ngoko ukuba intando ka-Allâh kukubohlwaya ngenxa yezono zabo ezithile. Yaye inene, uninzi lwabantu ngabenzi bobubi",
      "Ingaba basafuna ukugweba (ngendlela yemihla)8 yokungazi? Kanti ngubani na ongcono ngokugweba kunoAllâh kubantu abazinzileyo elukholweni",
      "Hini na nina bakholwayo! Musani ukuthabatha amaYuda namaKhristu abe ngabahlobo benu, wona angabahlobo bomnye komnye kuwo. Kwaye ukuba ubani kuni uwathabatha (abe ngabahlobo), inene ungomnye wawo. Inene uAllâh Akabakhokeli abantu abangabagabadeli",
      "Uyababona abo bantliziyo zabo zinesifo (sobuhanahanisi), bona baya bengxamile ukuzenza abahlobo bawo, besithi: “Siyoyika hleze sihlelwe lilishwa elithile”. Mhlawumbi uAllâh Uza kuzisa uloyiso okanye isigqibo ngokweNtando yaKhe. Baze baqale bazisole ngoko bebesoloko bekugcine njengemfihlo ezifubeni zabo",
      "Ke bona abo bakholwayo baza kuthi: “Ingaba aba ngala madoda ayefunga izifungo ezimandla ngoAllâh esithi akunye nani (maMuslim)? Konke oko bakwenzayo9 akunto yanto ngenxa (yobuhanahanisi babo), yaye bangabalahlekelwa",
      "Hini na nina bakholwayo! Nabani na kuni ojibilikayo ayilahle inkolo yakhe (i-Islam), uAllâh Uya kuveza abantu Aya kubathanda nabo baMthande; bathobeke kumakholwa, babe ngqwabalala kwabangakholwayo, balwe eNdleleni ka-Allâh, bangoyiki zigxeko zabagxeki. Olo luBabalo luka- Allâh Alunika nabani na Amthandileyo. Kwaye uAllâh Ugubungele konke, nguSolwazi",
      "Inene, uMkhuseli wenu nguAllâh, uMthunywa waKhe namakholwa, abo benza iSalâh, banikezele ngeZakâh, babe bengabo baqubudayo",
      "Nabani na lowo uthabatha uAllâh, uMthunywa waKhe, nabo bakholwayo, ukuba babe ngabakhuseli (bakhe), inene, iqela lika-Allâh lilo eliza kuba noloyiso",
      "Hini na nina bakholwayo! Musani ukubathabatha nibenze abahlobo benu abo babenikwe isiBhalo ngaphambili kunani. Bathabatha inkolo yenu bayenze intlekisa, bekunye nabo bangakholwayo. Nina yoyikani uAllâh kananjalo ukuba ningamakholwa ngokwenene",
      "Kananjalo xa nikhwaza (nisenza) umemezelo mthandazweni, bona baluthatha balwenze into yokuhlekisa nesigculelo; oko bakwenza ngenxa yokuba bangabantu abaswele ukuqonda",
      "Yithi: “Hini na bantu beNcwadi nigxeka thina na kungengasizathu simbi ngaphandle kwesokuba thina sikholwa kuAllâh, nakwisiTyhilelo esithunyelwe kuthi nakweso sathunyelwa ngaphambili (kunathi) nibe nina uninzi lwenu lungabenzi bobubi",
      "Yithiwena(MuhammadkubantubeNcwadi):“Ndinganixelela ngeyona nto imbi kunene kunaleyo, ngokumayela nembuyekezo evela kuAllâh: Loo (maYuda) azitsalela isiQalekiso sika-Allâh neNgqumbo yaKhe namanye awo Awawajikayo, aba ziinkawu neehagu, nalawo akhonza izithixo; abo ngabona bangcolileyo ngokomgangatho, yaye balahleke bakude lee eNdleleni ethe Tye”",
      "Xa befika kuwe bathi: “Siyakholwa” kodwa enyanisweni bangena (kwi-Islam) ngenjongo yokungakholwa baphinde baphume besenjalo. Kanti uAllâh Ukwazi konke oko bakufihlileyo",
      "Kananjalo uya kubabona begxalathelana ngesono nangogabadelo, nangokudla izinto ezingavumelekanga. Inene kungcole gqitha oko bakwenzayo",
      "Kungani na ukuba ababingeleli (babo) namadoda afundileyo (akubo) angabanqandi bangathethi amazwi azizono, batye izinto ezingavumelekanga? Zizenzo ezingcolileyo oko bakwenzayo",
      "AmaYuda athi: “ISandla sika-Allâh sibophekile11.” Makubopheke ezawo izandla, baqalekiswe nangoko bakuthethayo. Nakanye, zozibini ezaKhe iZandla zivuleke zabanzi. Uchitha kubuBele baKhe njengoko Ethanda. Inene isiTyhilelo esifike kuwe sivela eNkosini yakho, kwabaninzi kubo Sandisa uqaqadeko nogwiliko nokungakholwa. Thina Sifake ubutshaba nenzondwano phakathi kwabo de kube yiMini yoVuko. Maxa onke bephembelela umlilo wemfazwe, uAllâh Uyawucima yaye basoloko bezabalazela (ukwenza) ubutshinga emhlabeni. UAllâh Akabathandi abenzi bobubi",
      "Ukuba aBantu beNcwadi bebekholwa (kuMuhammad) baze bathintele ukungcola (ukunqula izithixo) babe ngabanyulu. Inene beSiya kubacamagushela izono zabo, Sibangenise eMiyezweni yolonwabo",
      "Ukuba nje bebelandele iTorah, i-Injîl noku kuthunyelwe kubo kuvela eNkosini yabo (i’Kur’ân), bebeya kusifumana isixhaso sabo ngentla kwabo nangezantsi kwabo. Phakathi kwabo kukho abaseNdleleni ethe Tye, kodwa uninzi lwabo ngabenzi bobubi",
      "Hini na wena Mthunywa! Shumayela (uMyalezo) lowo uthunyelwe kuwe uvela eNkosini yakho. Ukuba awukwenzanga oko, uya kuba akuwuvakalisanga uMyalezo waKhe. UAllâh uya kukukhusela ebantwini. Inene, uAllâh Akabakhokeli abantu abangakholwayo",
      "Yithi: “Hini na nina Bantu beNcwadi! Akukho yenu de nilandele iTorah, i-Injîl noko kusandula kuthunyelwa kuni kuvela eNkosini yenu.” Inene, oko kuthunyelwe kuWe wena (Muhammad) kuvela eNkosini yakho kwandisa uqaqadeko, ugwiliko nokungakholwa. Ke musa ukuba nosizi ngabantu abangakholwayo",
      "Inene abo bakholwayo, nabo bangamaYuda, amaSabiyah namaKhristu, nabani na okholwa kuAllâh nakwiMini yokuGqibela aze enze izenzo zobulungisa, kubo akuyi kubakho koyika bengayi kuxhalaba",
      "Inene, Thina Sathabatha uMnqophiso kuBantwana bakwaSirayeli Sabathumelela abaProfeti. Qho xa kufika uMthunywa kubo esiza noko bona bangakufuniyo babebiza abanye babo ngokuba ngamaxoki abanye kubo bababulala",
      "Babecinga ukuba akuzi kubakho sohlwayo, suke abanye baba ziimfama nezithulu; emva koko uAllâh Wabuyela kubo (ngenceba) kodwa basuka kwakhona abaninzi kubo baba ziimfama, baba zizithulu. UAllâh Ukubona konke oko bakwenzayo",
      "Inene abakholwa abo bathi: uAllâh nguMesiya, unyana kaMaryam, kodwa uMesiya (ngokwakhe) wathi: “Hini na Bantwana bakwaSirayeli! Nqulani uAllâh, iNkosi yam Oyinkosi yenu”. Inene lowo wayamanisa amahlulelane kuAllâh, uAllâh Umalele ukuba angene ePaladesi, ukanti ikhaya labo nguMlilo, kwaye kubenzi bobubi akuyi kubakho mncedi",
      "Inene abangakholwayo ngabo bathi: “UAllâh Ungowesithathu kwabathathu”. Kwaye akakho omnye uthixo, Mnye jwi uThixo (nguAllâh) kanti ke ukuba abayiyeki le nto bayithethayo, inene isohlwayo esibuhlungu siya kuhla phezu kwabangakholwayo phakathi kwabo",
      "Ingaba abazi kuguquka babuyele kuAllâh, bacele itarhu kuYe? Kuba uAllâh nguMxoleli, uSozinceba",
      "UMesiyaunyanakaMariyamwayengeyontoyimbingaphandle kokuba nguMthunywa; baninzi ababengabaThunywa abalandulelayo eli hlabathi ngaphambili kunaye. Umama wakhe (uMaryam) wayenenyaniso. Bobabini babesitya ukutya. Khawukhangele indlela eSizicacisa ngayo iiVesi kubo; kodwa khawubone indlela abaphambuke baphuma ngayo (enyanisweni)",
      "Yithi wena (Muhammad) ebantwini: “Ningathini na ukunqula (enye) into ngaphandle koAllâh engenamandla okunonzakalisa okanye ininike inzuzo?” Kodwa nguAllâh onguSokuva, onguMazi wezinto zonke",
      "Yithi (Muhammad) Hini na Bantu beNcwadi! Musani ukugabadela enkolweni yenu nikholelwe kwinto engeyonyaniso, kananjalo musani ukulandela iminqweno engento yanto yabantu abalahlekayo mandulo nabalahlekisa inyambalala yabantu, belahlekile kwabona buqu eNdleleni ethe Tye",
      "AbophakathikwaBantwanabakwaSirayelibayebangakholwa baqalekiswa ngolwimi luka Dâwûd no’Isâ unyana kaMaryam. Oko kwaba ngenxa yokuba basuka bangaMthobeli (uAllâh nabaThunywa baKhe), bethe gqolo ukugabadela",
      "Babenganqandani ekwenzeni izinto ezingalunganga ababezenza. Kubi ngenene oko babekwenza",
      "Uya kubona uninzi lwabo bethabatha abangakholwayo bebenza abahlobo babo. Kungcolile ngenene oko kwenziwa ziziqu zabo. Ngenxa yoko iNgqumbo ka-Allâh yawa phezu kwabo, kananjalo baya kuhlala entuthumbeni ngonaphakade",
      "Kanti ukuba bebekholiwe kuAllâh, nakuMthunywa (uMuhammad) nakoko kutyhiliweyo kuye, bebengekhe babathathe (abangakholwayo) babenze abahlobo babo, kodwa uninzi lwabo ngabenzi bobubi",
      "Inene abona uya kubafumana bewachase ngamandla amakholwa (amaMuslim) ngamaYuda nabo bangabakhonzi bezithixo uze ufumane abo basondeleyo ngothando kumakholwa (amaMuslim) abo bathi: “Thina singamaKhristu”. Oko kungenxa yokuba phakathi kwabo kukho ababingeleli neemonk, yaye bona abanankukhumalo",
      "Kananjalo bona abo (bazibiza ngokuba bangamaKhristu) bayaphulaphula koko kutyhiliweyo kuMthunywa (uMuhammad), ubabone amehlo abo ezele ziinyembezi ngenxa yenyaniso abayikhumbulayo. Bathi: “O Nkosi yethu siyakholwa ke ngoko sibhale nathi nabo bangamangqina",
      "Kungokuba kutheni singazi kukholwa kuAllâh nakoko kufikileyo kuthi kuyinyaniso! Thina sinqwenela ukuba iNkosi yethu Isingenise (ePaladesi) kunye nabo bangamalungisa (uMprofeti uMuhammad nabalandeli bakhe).”",
      "Ke kaloku ngenxa yoko bakuthethayo, uAllâh Uya kubavuza ngeMiyezo ekumpompoza amanzi phantsi kwayo, bahlale apho ngonaphakade. Oko kungumvuzo wabenzi bokulungileyo",
      "Ke bona abo bangakholwayo, baphika iiVesi zeThu, baya kuba ngabahlali baseMlilweni",
      "Hini na nina bakholwayo, musani ukwenza izinto ezilungileyo zibe zizinto ezingavumelekanga ezo uAllâh Azenze zavumeleka kuni, ningagabadeli kananjalo. Inene uAllâh Akabathandi abagabadeli",
      "Yidlani izinto Aninike zona, ezivumelekileyo nezilungileyo, nimoyike uAllâh, enikholwa kuYe",
      "UAllâh Akayi kunohlwaya ngoko ningakwenzanga ngabom mayela nezifungo zenu, kodwa Uya kunohlwaya ngenikwenze ngabom kwizifungo zenu; ukuhlawula oko niya kondla abantu abasweleyo abalishumi ngokudla okungumlinganiselo olingana noko nondla ngako iintsapho zenu. Kungenjalo niya kubambesa okanye nikhulule ikhoboka. Kodwa lowo ungenako ukukwenza oko, kuya kunyanzeleka azile iintsuku ezintathu, eso sisicamagusho sokwaphula isifungo xa benifungile. Ke kaloku zikhuseleni izifungo (zenu), Wenza njalo ke uAllâh ukunicacisela iiVesi zaKhe khon’ukuze nibe nombulelo",
      "Hini na nina bakholwayo! Izinxilisi (iziyobisi) nokungcakaza nonqulo zithixo nokuvumisa ngeentolo, oko zizenzo ezingendawo zikaShaytân. Shenxani kwezo zinto khon’ukuze nibe nempumelelo",
      "Eneneni uShaytân ufuna nje ukuphemba ubutshaba nentiyano phakathi kwenu ngezinxilisi (neziyobisi) nokungcakaza, aze anithintele ekukhumbuleni uAllâh nasekwenzeni iSalâh, ngoku ke aniyi kushenxa na nina kwezo zinto",
      "Kananjalo thobelani uAllâh noMthunywa (uMuhammad), nilumke, noyike uAllâh ukuba nithe najibilika, yazini ke ukuba ngumsebenzi woMthunywa weThu ukuvakalisa (uMyalezo) ngeyona ndlela icacileyo",
      "Abo bakholwayo benze izenzo zobulungisa, akukho sono kubo ngenxa yoko bakutya (kwilixa eladlulayo) ukuba bayamoyika uAllâh, bakholwe, benze izenzo ezilungileyo, bathi kwakhona boyike uAllâh bakholwe baphinde kwakhona boyike uAllâh, benze izenzo ezilungileyo. UAllâh Uyabathanda abenzi bokulungileyo",
      "Hini na nina bakholwayo! UAllâh Uya kunivavanya ngento enendibaniselwano nenyamakazi eya kusondela kuni ukuba niyibambe ngezandla nemikhonto yenu, Abe uAllâh Uyamvavanya lowo uMoyikayo Yena Ungabonwayo. Lowo uye wagabadela emva koko, okwakhe iya kuba sisohlwayo esibuhlungu",
      "Hini na nina bakholwayo! Ningabulali nyamakazi lo gama nisekwimo ye-ihrâm, nabani na kuni oyibulele ngabom, isohlwayo siya kuba kukuba anikele ngesilwanyana, esiziswe kwiKa’bha, esivumelekileyo ukuba sityiwe esilingana neso sibuleweyo, ngokwendlela ekuya kugwetywa ngayo ngamadoda amabini anobulungisa phakathi kwenu; kungenjalo ukuzicamagushela kwakhe kuya kufuneka ondle abasweleyo, kungenjalo okulingana noko kukuzila ukudla khon’ukuze angcamle ubunzima besenzo sakhe. UAllâh Ukuxolele okwenzeke ngaphambili, kodwa lowo uphinda enzeesosenzokwakhona, uAllâh Uyakuthabathaimpindezelo kuye. UAllâh nguSomandla, uMnini mpindezelo",
      "Kuvumelekile kuni ukuzingela (ukuloba) izilwanyana zolwandle nokuzitya ukuzinceda nina nabo baseluhambeni, kodwa okungavumelekanga kuni kukuzingela izilwanyana zasendle lo gama nisekwi-Ihrâm. NiMoyike uAllâh eniza kuqokelelwa phambi kwaKhe (nonke)",
      "UAllâh Wenze iKa’bha ukuba ibe nguMzi oNgcwele, ibe ligwiba lokhuseleko nenzuzo yoluntu, ndawonye neenyanga eziNgcwele nezilwanyana zomnikelo (nabantu abaphawulwe ngezidanga okanye izilwanyana eziphawulwe ngezidanga ezenziwengamaxoloemithiyaseMakkahngenxayokhuseleko lwazo). Khon’ukuze nazi okokuba uAllâh Unolwazi lwako konke okusemazulwini nokusemhlabeni nokuba uAllâh nguMazi weento zonke",
      "Yazini kananjalo okokuba uAllâh Wohlwaya kabuhlungu kwanokuba uAllâh nguMxoleli, uSozinceba",
      "Umsebenzi woMthunywa awunto yimbi ngaphandle kokuvakalisa uMyalezo yaye uAllâh Wazi enikufihlayo nenikuvezayo",
      "Yithi wena (Muhammad): “Abafani abangcolileyo nabalungileyo enokuba inani labangcolileyo (lingaba likhulu) likukhohlise kangakanani na wena.” Ke ngoko nina yoyikani uAllâh, hini na nina bantu baziingqondi khon’ukuze nibe nempumelelo",
      "Hini na nina bakholwayo! Musani ukubuza ngezinto eziza kuthi zisakucaciswa kuni zinifake enkathazweni. Kodwa ukuba nibuza ngazo lo gama i’Kur’ân isatyhilwa, ziya kucaciswa kuni. UAllâh Ukuxolele oko, uAllâh nguMxoleli, uSozinceba",
      "Ngaphambili kunani (kwakukho) abantu ababebuza imibuzo enjengaleyo, baza ngenxa yoko baba ngabangakholwayo",
      "UAllâh Azanga Amisele nto inandibaniselwano neBahîrah12 okanye iSâ-ibah13 okanye iWasîlah14 okanye iHâmi15 koko abo bangakholwayo baqamba ubuxoki ngoAllâh. Uninzi lwabo alunangqiqo",
      "Ze xa kusithiwa kubo: “Yizani koko uAllâh Akutyhilileyo nakuMthunywa”. Bathi bona: “Kwanele kuthi oko safumana obawomkhulu bethu belandela kona”, nangona abo bawo mkhulu babo babengenalwazi bengenaso nesikhokelo",
      "Hini na nina bakholwayo! Zilondolozeni16. Ukuba nilandela isiKhokelo esilungileyo, nithintele ukwenziwa kokungalunganga, akukho bubi bunokunihlela buvela kwabo basekulahlekeni. Isiphelo senu nonke sikuAllâh, Yena Uya kunixelela ngako (konke) oko nina nakwenzayo",
      "Hini na nina bakholwayo! Xa ukufa kufikela nawuphi na kuni, yenzani umyolelo, onobungqina bamadoda amabini anobulungisa akuni okanye kubekho namanye amabini angawangaphandle, xa niseluhambeni ezweni nize nihlelwe kukufa. (Amangqina lawo) wagcineni emva kweSalâh, ukuba ke niyabuthandabuza ubunyaniso bawo wafungiseni uAllâh (athi): “Asinqweneli nayiphi na inzuzo yehlabathi kule nto, nangona esisizalwana sethu esisondele kakhulu (umfi lo). Asiyi kubufihla ubungqina buka-Allâh, kuba inene ukuba singenza loo nto siya kuba singaboni”",
      "Xa kuthe kwafumaniseka okokuba aba babini banetyala lesono (sokuxoka phantsi kwesifungo), thabathani amanye (amangqina) amabini endaweni yawo, asondeleyo ngokuzalana (nomfi lowo) kwabo babanga ukuba ilungelo liyimfanelo yabo. (Nabo) mabafunge ngoAllâh (bathi):”Siyangqina okokuba ubungqina bethu bobona buyinyani kunobabo babini, kananjalo asigabadelanga, kuba ngenene singaba singabenzi bobubi”",
      "Oko kuya kwenza ukuba kube kufutshane (nenyaniso) okokuba ubungqina babo buya kuba kwisimo sabo senyani. Kungenjalo maboyike okokuba izifungo ziza kwamkelwa emva kwezabo. Boyike uAllâh kananjalo baMphulaphule. UAllâh Akabakhokeli abenzi bobubi",
      "(Lumkelani) iMini apho uAllâh Aya kuqokelela abaThunywa, Athi kubo: “Nafumana luhoyo luni na (kubantu ngemfundiso Yenu)”? Baya kuthi bona: “Asinalwazi thina, inene nguWe uMazi wako konke okufihlakeleyo”",
      "Yabonani uAllâh Uya kuthi (ngomhla woVuko): “Hini na ‘Isâ nyana ka Maryam! Khumbula uBabalo lwaM Kuwe nakumama wakho, xa Ndakuxhasayo ngoMoya oyiNgcwele khon’ukuze uthethe nabantu useyimveku, nasekubhadleni kwakho; naxa Ndakufundisa ukubhala, nobulumko, (namandla okuqiqa) iTorah, neInjîl, naxa wenza umfuziselo Wentaka ngodongwe, ngeMvume yaM, wayiphefumlela, yaba yintaka ngeMvume yaM, Waphilisa abazelwe beziimfama nabaneqhenqa ngeMvume yaM, naxa wavusa abafileyo ngeMvume yaM, naxa Ndabamba aBantwana bakwaSirayeli (ukuba bangafikeleli) kuwe njengoko wafika kubo nemiqondiso ecacileyo, baza abangakholwayo phakathi kwabo bathi: ‘Oku akunto yimbi ngaphandle kwemilingo ecacileyo’",
      "Naxa Ndatyhila kubafundi (bakho) ukuba bakholwe kuM nakuMthunywa waM (u’Isâ) bathi bona: ‘Siyakholwa, singqina kananjalo okokuba singamaMuslim’",
      "Khumbula kananjalo xa abafundi bakho bathi: ‘Hini na ‘Isâ nyana kaMaryam! Ayingesithumeleli na iNkosi yakho itafile edekiweyo (ngokutya) okuvela ezulwini?’ U’Isâ wathi: “Yoyikani uAllâh, ukuba ningamakholwa ngokwenene.”",
      "Bathi bona: “Thina sifuna ukutya sanelise iintliziyo zethu (zomelele), sazi kananjalo okokuba wena usixelele inyaniso sibe nathi singamangqina ayo”",
      "U’Isâ unyana kaMariyam wathi: “O Allâh, Nkosi yethu! Sithumelele itafile edekiweyo (ngokutya) okuvela ezulwini khon’ukuze kube sisidlo kuthi kowokuqala nowokugqibela kuthi, kuze kananjalo kube ngumqondiso ovela kuWe; Usinike isixhaso, kuba Wena UngoYena Mondli Ulungileyo kunabondli”",
      "Wathi uAllâh: “Ndiya kuyithumela kuni, kodwa nabani na kuni othe walahla ukholo, Ndiya kumohlwaya ngesingcungcuthekiso eNdingazanga Ndohlwaye mntu ngaso ephakadeni.”",
      "Yabonani uAllâh Uya kuthi (ngoMhla woVuko): “Hini na ‘Isâ, nyana kaMariyam! Nguwe na lo wathi ebantwini: “Khonzani mna no mama wam, sibe ngoothixo ababini ngaphandle koAllâh?” Athi yena (ukuphendula): “UZuko malube kuWe yayingekokwam ukuba ndithethe into endandingenalungelo (lakuyithetha). Ukuba ndandinokuthetha into enjalo inene Ubuya kuyazi Wena. Wena Wazi inzulu yembilini yam, lo gama mna ndingayazi eyaKho; inene, nguWe Wena Wedwa uMazi wako konke okufihlakeleyo",
      "Andizanga ndithethe nto kubo mna ngaphandle koko Wena Wandiyalela ukuba ndikuthethe: (Mna ndathi kubo): “Nqulani uAllâh OyiNkosi yam noyiNkosi yenu”. Kwaye mna ndandilingqina phezu kwabo lo gama ndandiphila phakathi kwabo, kodwa Wathi Usakundenza ndife17, Wena Waba nguMlondolozi phezu kwabo, kananjalo Wena UliNgqina lazo zonke izinto",
      "Ke ukuba Uyabohlwaya, bazizicaka zaKho, ukanti ukuba Uyabaxolela, inene: Wena Wedwa UnguSomandla, uSobulumko.”",
      "UAllâh Uya kuthi: “Le yiMini apho abanenyaniso baya kuxhamla kwinyaniso yabo: Okwabo iya kuba yiMiyezo ekumpompoza imilambo phantsi kwayo, baya kuhlala apho ngonaphakade. UAllâh Akholiseke ngabo nabo bakholiseke nguYe. Leyo iya kuba yimpumelelo enkulu.”",
      "Loluka-Allâh ulongamelo lwamazulu nomhlaba nako konke okungaphakathi apho, yaye uAllâh Uyakwazi ukwenza izinto zonke"
    ]
  },
  {
    "chapter": 6,
    "versesCount": 165,
    "verses": [
      "Zonke iindumiso nemibulelo mazibe kuAllâh, Owadala amazulu nomhlaba, Waseka ubumnyama nokukhanya, kodwa abangakholwayo bathabatha (thixo bambi babalinganise) neNkosi yabo (uAllâh)",
      "NguYe Owanidala ngodongwe, Waza Wanimisela ixesha lokufa kwenu. Ukanti Usenelinye ixesha Anibekele lona (lokuvuka kwenu) nibe nina nisaluthandabuza (uvuko)",
      "Kananjalo Yena nguAllâh emazulwini nasemhlabeni; Yena Uyakwazi enikufihlileyo nenikuvezayo, Uyakwazi nenikuzuzayo. (okulungileyo nokungalunganga)",
      "Yaye akukho Vesi efikayo kubo kwiiVesi zeNkosi yabo, abangayitshikileliyo",
      "Inene bona bayala inyaniso (i’Kur’ân) eyafika kubo, kodwa ziza kufika iindaba kubo zoko babegculela ngako",
      "Abakaboni na ukuba zingaphi izizukulwana eSazitshabalalisayo phambi kwabo eSazimiselayo emhlabeni, ngohlobo eSingazanga Sinimisele ngalo nina? Sathulula phezu kwabo imvula esibhakabhakeni ngobuninzi bayo, Saphuphumisa imilambo phantsi kwabo. Kodwa Sabatshabalalisa ngenxa yezono zabo, Saza Sadala ezinye izizukulwana emva kwabo",
      "Kanti enokuba beSithumele uMyalezo osele ubhalwe ephepheni abebeza kukwazi ukuwubamba nangezandla zabo, abangakholwayo bebeza kuthi: “Asinto yimbi le ngaphandle kokuba ngumlingo ozicaceleyo”",
      "Kananjalo bathi: “Kutheni kungathunyelwanga ngelosi kuye?” Ukuba beSithumele ingelosi, umcimbi ngewusele ugwetyiwe kwaba kanye, yaye bebengayi kwandiselwa xesha (lakuguquka)",
      "Ukuba beSibanyulele ingelosi, beSiya kuyenza ibe ngumntu, yaye beSiya kubadidekisa ngenene koko sele bedideke kuko",
      "Inene baninzi abaThunywa abangaphambili kunawe abagculelwayo kodwa abagculeli babo baya barhangqelwa ngoko babekugculela",
      "Yithi wena (Muhammad) “Khanihamba-hambeni ehlabathini nizibonele (ngokwenu) ukuba saba njani na isiphelo sabo baphika inyaniso. (isiTyhilelo sika-Allâh)",
      "Yithi (Muhammad): “Ngubani na uMnini wezinto zonke ezisemazulwini nasemhlabeni?” “Yithi nguAllâh”. Yena Uzimisela iNceba. Inene Yena Uya kuniqokelela nonke ngoMhla woVuko, ekungekho ntandabuzo ngawo. Ke bona abo balahlekelwe bubuqu babo abayi kukholwa",
      "Kananjalo okwaKhe (uAllah) kuko konke okuphila ebusuku nasemini, yaye Yena nguSokuva, uSolwazi",
      "Yithi wena (Muhammad): “Ndithabathe umkhuseli ongomnye na ngaphandle koAllâh, uMdali wamazulu nomhlaba? NguYe Owondlayo, Yena Akondliwa”. Yi t h i : “Inene mna ndiyalelwe ukuba ndibe ngowokuqala kwabo bazinikela kuAllâh”. Ke wena (Muhammad) ungabi ngomnye wabakhonzi bezithixo",
      "Yithi: “Inene mna ndoyika isohlwayo seMinikazi eNkulu xa ndinokungayithobeli iNkosi yam.”",
      "Lowo usindileyo (kweso sohlwayo) ngaloo Mini inene, uAllâh Ube neNceba kuye yaye oko kuya kuba yimpumelelo yokwenene",
      "Kananjalo ukuba uAllâh Angakuchika ngobubi akukho bani unokubususa ngaphandle kwaKhe, naxa Enokukuchika ngokulungileyo, Yena Ungaphezulu kweento zonke",
      "Yena Ungongenakoyiswa, Ungentla kwizicaka zaKhe, UnguSobulumko, Wazi zonke izinto",
      "“Yithi wena (Muhammad): Yintoni na eliNgqina elikhulu?” Yithi: “NguAllâh OliNgqina phakathi kwam naphakathi kwenu; Le ‘Kur’ân ityhilwe kum ukuze ndinilumkise ngayo ninanabaninaenokumfikelela. Ingabaningabunikaubungqina bokuba kukho abanye oothixo ngaphandle koAllâh?” Yithi: “Mna andinabungqina bunjalo!” Yithi: “Enyanisweni Yena (uAllâh) nguYe Yedwa uThixo. Yaye mna inene ndimsulwa kwezo zinto nizayamanisa naYe nizinqule.”",
      "Abo Sabanika isiBhalo (amaYuda namaKhristu) bona bayamazi yena (uMuhammad) njengoko besazi oonyana babo. Ke bona abo balahlekelwa bubuqu babo ngabo bangakholwayo",
      "Ngubani owenza ugabadelo olugwenxa ukugqitha lowo uqamba ubuxoki ngoAllâh okanye ale iiVesi zaKhe? Inene abenzi bobubi abayi kuphumelela",
      "NgeMini eSiya kubaqokelela, Siya kuthi kwabo babesayamanisaamahlulelane(kuThi):“Aphinaamahlulelane enu enanidla ngokuwayamanisa (njengabancedisi baka- Allâh)?”",
      "Akuyi kubakho kuzithethelela kubo ngaphandle kokuthi: “(Sifunga) ngoAllâh, iNkosi yethu, thina sasingekho kunye nabo abo babesayamanisa abanye kuAllâh.”",
      "Khawukhangele! Indlela abaza kuxoka ngayo ngokuchasene neziqu zabo! Kodwa (ubuxoki obo babo) babuqambileyo buya kusuka buthi shwaka kubo",
      "Kananjalo phakathi kwabo kukho abo bakuphulaphulayo wena; kodwa Sibeke isigqubuthelo ezintliziyweni zabo, ukuze bangaqiqi, nobuthulu ezindlebeni zabo; kanti enokuba sele bezibona zonke iiVesi abayi kukholwa kuzo; kangangokuba nokuba sele befikile kuwe, beze kuxoxa nawe abangakholwayo bathi: “(Suk’apha), ezi ziintsomi zabantu bakudala”",
      "Kananjalo bona bathintela nabanye ukuba bangayi kuye (uMuhammad) yaye nabo buqu abasondeli kuye kanti bazitshabalalisa bona ngokwabo koko abaqondi",
      "Ukuba ubunokubabona xa bejingiswa phezu koMlilo (wesiHogo)! Baza kuthi: “Akwaba besinokuphinda sibuyiselwe emva (emhlabeni) besingekhe siphinde siziphike iiVesi zeNkosi yethu, yaye besiza kuba ngabanye bamakholwa!”",
      "Unotshe, kuya kuba sele kuzibonakalela (mhlophe) kubo oko babekufihla. Kodwa enokuba bebenokubuyiselwa (emhlabeni) bebeza kubuyela kwakwezaa zinto babeyalelwe ukuba bangazenzi. Inene bona ngamaxoki",
      "Kanti babesithi: “Abukho obunye ubomi ngaphandle kobu sibuphila kweli hlabathi, yaye asokuze sivuswe (ngoMhla woMgwebo).”",
      "Ukuba ubunokubona xa beya kuba bemiswe phambi kweNkosi yabo! Yona Iya kuthi (kubo): “Asiyonyani na le [uvuko lwabafileyo (nethuba lokuphendula ngezenzo zenu)]? “Baya kuthi bona: “Ewe, (sifunga) ngeNkosi yethu!” Ize Ithi Yona: “Ngcamlani isohlwayo (senu) ke kuba nina naye nangakholwa.”",
      "Ngabalahlekelwa inene abo baphika iNdibano yabo noAllâh, de ngequbuliso, iYure (yokufa) iwe phezu kwabo, baqale bathi: Yeha kuthi! Ngokungayithabatheli ngqalelo.” Ngelo xesha baya kuba bethwele imithwalo yabo emiqolo yabo, hayi ububi bemithwalo abaza kuyithwala",
      "Kananjalo ubomi beli hlabathi abunto yanto ngaphandle kokuba yindlaliso nemfeketho. Kodwa ikhaya loBomi oBuzayo lingcono ngaphaya kwabo banyulu, kanti ningabasweli kuqonda na",
      "Sibazi kakuhle ubuhlungu obubangwa ngamazwi abo kuwe (Muhammad). Ayinguwe lo bamphikayo koko ziiVesi (ze’Kur’ân) ka-Allâh abaziphikayo abenzi bobubi",
      "Inene (baninzi) abaThunywa abaphikwayo ngaphambi kwakho. Kodwa banyamezela ngomonde ukuphikwa yaye babesonzakaliswa, de uNcedo lweThu lwafika kubo, kwaye akukho bani unokuwajika amazwi ka-Allâh. Inene inkcazelo yeendaba zabaProfeti (abangaphambili kuwe) ifikile kuwe",
      "Ukuba ngaba inzondo yabo (ngakuwe nakoko uze nako kubo) (ucinga ukuba) ayinyamezeleki, funa itonela emhlabeni okanye ileli eya esibhakabhakeni ukuba uyakwazi (ukwenza loo nto), ubazele nomqondiso kodwa ukuba Yena uAllâh Ebethanda, Ebengasuka abanike (bonke) isiKhokelo, ke wena ungabi ngomnye wabo bazizidenge",
      "Ngabo bamphulaphulayo uMthunywa kuphela, abaza kuba nohoyo, kodwa ke ngokuphathelene nabafileyo (abahedeni) uAllâh Uza kubanyusela kuYe, yaye kukuYe apho baza kubuyela khona",
      "Kananjalo bathi: “Kutheni kungekho mqondiso uthunyelwayo kuye ovela eNkosini yakhe?” Yithi wena: “Inene uAllâh Uyakwazi ukuthumela imiqondiso kodwa uninzi lwabo alwazi nto.”",
      "Akukho sidalwa sinyakazayo emhlabeni, kungekho nantaka ibhabhayo ngeempiko zayo, koko zingamabandla njengani. Akukho nto Siyishiyeleleyo eNcwadini, kwaye (zonke) ziza kubuyela eNkosini azo",
      "Abo bangazamkeliyo iiVesi zeThu, bazizithulu nezimumu ezisebumnyameni. UAllâh Ulahlekisa lowo Athande (ukumlahlekisa) Aze Akhokelele eNdleleni ethe Tye lowo Athande (ukumkhokelela)",
      "Yithi (Muhammad): “Khanindixeleleni, ukuba isohlwayo sika-Allâh singehla phezu kwenu, kungenjalo iYure ifike kuni, ingaba beningabiza komnye ngaphandle koAllâh? (phendulani) ukuba ninenyaniso",
      "Nakanye, beniya kubiza kuYe Yedwa, yaye ukuba Ebethanda Ebeza kuyisusa inkxalabo kuni leyo beniya kuMbiza ngenxa yayo nize futhi nililibale ngelo xesha naliphi na ihlulelane enilayamanisa naYe.”",
      "Inene, Sathumela (abaThunywa) kwizizwe ezininzi phambi kwakho kananjalo Sazithwaxa ngentlupheko enkulu nangelahleko yempilo khon’ukuze zizinikele (ngentobeko)",
      "Ngethuba lokufika kwesohlwayo seThu kuzo, kwakutheni zingazithobi? Ukusuka apho iintliziyo zazo zasuka zaqaqadeka noShaytân wenza kwabonakala kulungile kuzo oko (kugwenxa) zazikwenza",
      "Ke kaloku zathi zisakusilibala (isilumkiso) eso zazikhunjuzwe ngaso, Sazivulela amasango abo bonke (ubuncwane) bezinto, kwala xa ziphakathi naphakathi kolo lonwabo zazilunikiwe, Sasuka ngesaquphe Sazithabatha (ngesohlwayo) Yeha kuzo! Zagaxeleka entshabalalweni zinokuzisola okunzulu nosizi",
      "Zaba ke ngoko iingcambu zabantu abenza ububi zinqanyulwe. Ke kaloku iindumiso nemibulelo mayibe kuAllâh iNkosi yamaphakade",
      "Yithi kwabo (bangakholwayo): “Khanindixeleleni, ukuba uAllâh Anganihlutha ukuva kwenu nokubona kwenu, Atywine neentliziyo zenu, ngubani (omnye) uthixo ngaphandle koAllâh onokunibuyisela ezo (zinto)?” Uyabona ke ukuba Sizicacisa kanjani na iiVesi (zeThu)? Kodwa ngoko kunjalo bayaphambuka",
      "Yithi: “Khanindixeleleni, ukuba isohlwayo sika-Allâh sinokunifikela ngequbuliso (ebusuku), okanye ekuhleni (emini), ukhona umntu (ongomnye) onokutshatyalaliswa ngaphandle kwabenzi bobubi",
      "Kananjalo Asizanga Sibathumele nje abaProfeti koko Sabathumela neendaba ezivuyisayo bekwangabo nabaLumkisi. Ke kaloku lowo ukholwayo aze enze imisebenzi yobulungisa, kwabanjalo akuyi kubakho koyika kungayi kubakho kuxhalaba",
      "Ke bona abo bayalayo imiqondiso yeThu, isohlwayo siza kubafumana ngenxa yokungakholwa kwabo",
      "Yithi wena (Muhammad): “Andithi kuni mna ndinoovimba baka-Allâh, ndingatshongo nokuthi mna ndazi okungabonwayo ndingakhanga nditsho nokuthi kuni mna ndiyingelosi. Mna ndilandela oko ndikutyhilelweyo”. Yithi: “Ingaba abaziimfama bayafana na nabo babonayo? Kanti anicingisisi na?”",
      "Lumkisa nge’Kur’ân ke abo banoloyiko lokuba baza kuqokelelwa phambi kweNkosi yabo. Apho bangayi kuba namkhuseli namthetheleli ngaphandle kwaKhe (uAllâh), ukuze boyike uAllâh, bagcine uxanduva lwabo kuYe",
      "Ungabagxothi abo babiza eNkosini yabo, ekuseni nasemva kweminibefunauBusobaYo.1 Wenaakuyikubuzwantongabo, naboabayikubuzwantongawe, kangangokubaudeubagxothe, uze ngaloo ndlela ube ngomnye wabangabagabadeli",
      "Ke ngoko Sivavanya abanye ngabanye, ukuze bathi: “Ingaba aba (bangamakholwa angamahlwempu), ngabo uAllâh Abababalileyo phakathi kwethu?” Kanti uAllâh Akabazi na abanombulelo",
      "Xa abo bakholwayo kwiiVesi zeThu besiza kuwe yithi “Salâmun ‘alaykum2,” iNkosi yenu Ibhale iNceba kuYo Buqu, ke ukuba ubani kuni wenze ukungcola engazi, aze emva koko aguquke enze izenzo ezilungileyo, inene Yena (uAllâh) nguMxoleli, uSozinceba",
      "Ke kaloku Sizichaza ngoloo hlobo iiVesi zeThu, (Sinike) ingcaciso, ukuze indlela yabenzi bobubi ibonakale ngokucacileyo",
      "Yithi (Muhammad): “Mna ndalelwe ukuba ndinqule abo nibiza kubo nina ngaphandle koAllâh”. Yithi: “Andingekhe ndilandele iminqweno yenu engento yanto. Ukuba bendinokwenza njalo, bendiya kulahleka, yaye bendingayi kuba ngomnye wabakhokelelekileyo.”",
      "Yithi (Muhammad): “Mna ndikubungqina obucacileyo obuvela eNkosini yam kodwa nina niyabuphika.” Andinako oko nikucela ningasenamonde (iMini yoMgwebo). Isigqibo sesika-Allâh, Yena Uthetha inyaniso yaye Ungoyena Mgwebi Ulungileyo kunabo (bonke) abagwebi",
      "Yithi: “Ukuba bendinako oko nikucelayo ningasenamonde, umcimbi ngowusele wagqitywa phakathi kwam nani, kodwa uAllâh Ubazi kakuhle abagabadeli”",
      "Yaye kuYe kukho izitshixo zokungabonwayo, akukho bani uzaziyo ngaphandle kwaKhe. Kananjalo Yena Wazi yonke into esemhlabeni neselwandle; akukho gqabi liwayo (emthini) Angalaziyo Yena. Akukho nakhozo ebumnyameni bomhlaba, kungekho nantoni na entsha okanye eyomileyo, koko ibhaliwe eNcwadini ecacileyo",
      "NguYe othabatha imiphefumlo yenu ebusuku xa nileleyo yaye Unolwazi lwako konke oko nikwenzileyo ngemini, Aze Anivuse kwakhona ukuze ixesha enilimiselweyo lizaliseke, ke kaloku (ekugqibeleni) niya kubuyela kuYe. Yena Uya kunixelela ngoko benikade nikwenza",
      "Yena Ungongaphikisekiyo Ungentla kwizicaka zaKhe, yaye Yena Uthumela abagcini benu (iingelosi) abanikhuselayo, babhale zonke izenzo ezilungileyo nezigwenxa) zenu, kude ukufa kusondele komnye wenu, iziThunywa zeThu ziwuthabathe umphefumlo wakhe yaye aziwutyesheli owazo umsebenzi",
      "Baze babuyiselwe kuAllâh, uMlondolozi wabo wenyaniso (uAllâh) iNkosi Enobulungisa, Inene ngowaKhe uMgwebo yaye Yena Ungokhawulezayo ukufaka embuzweni",
      "Yithi: “Ngubani onisindisayo esithokothokweni somhlaba nolwandle (iingozi ezifana nezichotho neziphango)”, (xa) nibiza kuYe ngokuzithobileyo nasemfihlakalweni (nisithi):\t“Ukuba uAllâh Angasisindisa kule ngozi, inene siya kuba nombulelo?”",
      "Yithi: “UAllâh Uyanisindisa kuyo le kanti nakwezinye iinkxwaleko zenu kodwa nina nikhonze thixo bambi ngaphandle koAllâh”",
      "Yithi: “Yena Unamandla okuthumela isohlwayo phezu kwenu nangaphantsi kweenyawo zenu okanye. Anigqume ngokudideka, nikruthakruthane ngamacala, Anenze kananjalo ningcamlisane inkohlakalo yomnye komnye. Khawubone ke ukuzicacisa ngeendlela ngeendlela kweThu iiVesi khon’ukuze baqonde",
      "Kodwa abantu bakuni (Muhammad) bayalile (i’Kur’ân) nangona iyinyaniso. Yithi: “Mna andingomlondolozi wenu”",
      "Kuzo zonke iindaba kukho inyaniso yaye niza kwazi kungekudala",
      "Wena (Muhammad) xa ubona abo bancokola incoko yobuxoki ngeeVesi (ze’Kur’ân), bezigculela, zikhwebule, ushenxe kubo de bathethe nganto yimbi, ke kaloku ukuba uShaytân ukwenza ulibale, xa uthe wakhumbula musa ukuhlala kwimbutho yabantu abangabagabadeli",
      "Abo bamoyikayo uAllâh, bagcina amaxanduva abo kuYe, babuphephe ububi; abayi kuthwala mhemhe yabo (bangakholwayo) nakanye, kodwa eyabo imhemhe (abakholwayo) kukubakhumbuza ukuba bamoyike uAllâh",
      "Bayeke abo bathabatha inkolo yabo bayenze into yokuhlekisa neyokonwabisa, abo ubomi beli hlabathi bubakhohlisile. Kodwa bakhumbuze nge’Kur’ân hleze umntu agaxeleke entshabalalweni ngoko akusebenzeleyo, apho angayi kuzifumanela mkhuseli namthetheleli ngaphandle koAllâh enokuba sele engada anikezele ngentlawulo eyintoni na, ayisokuze yamkelwe. Abo ngabo banikelwe entshabalalweni ngenxa yoko bazenzela kona, okwabo iya kuba kukusezwa amanzi atshisayo nesohlwayo esibuhlungu ngenxa yokuba bala ukukholwa",
      "Yithi(Muhammad):“Ingabasizakubizakwabanyengaphandle koAllâh, (sibize kwizithixo) ezingenakusenza nto ilungileyo zingekhe zisenze nabubi, siza kujibilika, sibuye umva Esakugqiba ukusikhokela uAllâh? Sibe njengalowo uShaytân amenze waphambuka emhlabeni edidekile, abahlobo bakhe bemmemelela kwisiKhokelo, (besithi): “Yiza kuthi!” Yithi: “Inene isiKhokelo sika-Allâh siso kuphela isiKhokelo, yaye siyalelwe ukuba sizinikele kwiNkosi yamaphakade”",
      "Nokwenza iSalâh, nokuthobela, koyikwe Yena, yaye kukuYe apho niza kubuthelwa khona nonke",
      "NguYe Odale amazulu nomhlaba ngenyaniso, nemini kananjalo ngeMini (yoVuko) Uya kuthi: “Makube njalo”, kubenjalo! Ilizwi laKhe liyinyaniso. Intando yaKhe iya kuba lulongamelo, ngeMini apho iXilongo liya kuvuthelwa. UMazi wezinto zonke; ezingabonwayo nezibonwayo. Yena nguSobulumko, Owazi konke",
      "Yabonani uIbrâhîm wathi kutata wakhe u’Azar: “Ingaba uyithabatha imifanekiso eqingqiweyo ukuba ingoothixo kusini na? Inene, Mna ndibona wena nabantu bakuni nisekulahlekeni okucacileyo”",
      "Saza ngoko Sambonisa uIbrâhîm ubukumkani bamazulu nomhlaba khonu’ukuze abe ngomnye wabo banokholo ngokwenene",
      "Bathi bakumgquma ubusuku wabona inkwenkwezi. Wathi: “Yiyo le inkosi yam”. Kodwa yathi isakutshona, wathi yena, “Andibathandi (oothixo) abamana ukutshona.”",
      "Akubona inyanga iphuma, wathi: “Nantsi inkosi yam”. Kodwa isakutshona wathi: “Ngaphandle kokuba iNkosi yam Indinike isiKhokelo, inene ndiya kuba ngomnye wabasekulahlekeni.”",
      "Akubona ilanga liphuma, wathi: “Nantsi inkosi yam. Le inkulu nokuba nkulu”. Kodwa lisakutshona, wathi “Hini na bantu bakuthi! Mna ndimsulwa kubo bonke abo nibayamanisa ukuba babe ngamahlulelane (kuAllâh)",
      "Mna Inene ndibhekise ubuso bam ngakuloWo Wadala amazulu nomhlaba andimkhonzi ongomnye, yaye andinguye omnye wabakhonzi bezithixo",
      "Abantu bakubo baphikisana naye. Wathi yena: “Niphikisana nam na ngoAllâh lo gama Andikhokeleyo, kananjalo mna andiboyiki abo nina nibayamanisa kunqulo lwaKhe (akukho nto banokundenza yona) ngaphandle koko iNkosi yam Ithande ukuba kwenzeke. INkosi yam Inolwazi lwazo zonke izinto. Kanti aniqapheli na?”",
      "Ndingaboyika njani abo nibayamanisa kunqulo luka-Allâh, nibe nina ningenalo uloyiko lokwayamanisa izinto kunqulo lwaKhe Anganinikanga gunya ngazo. Kanti ngabaphi kula maqela mabini abanelungelo elithe chatha (kunabanye) lokhuseleko xa ngaba ninolwazi?”",
      "Abo bakholwayo, bangagqumeleli ukholo lwabo ngogabadelo, okwabo lukhuseleko, ukanti bona bangabona bakhokelelekileyo",
      "Oko yaba bubungqina eSabunika uIbrâhîm ngokuchasene nabakubo Siphakamisa lowo Simthandileyo abe semanqwanqweni (aphezulu). Inene iNkosi yakho nguSobulumko, uSolwazi",
      "Sampha uIs-hâ’k yena noYa’kûb, ngamnye kubo Samnika isiKhokelo, kanti ngaphambi kwabo Sakhokelela uNûh naphakathi kwenzala yakhe, uDâwûd, uSulaymân, uAyyûb, uYûsuf, uMûsâ, noHârûn. Siwavuza kanjalo ke Thina amalungisa",
      "NoZakariyyâ noYahya no’Isâ noIliyâs3, ngamnye kubo wayengomnye wakumalungisa",
      "NoIsmâ’îl noAlyas’a4, noYûnus5 noLût6, ngamnye kubo Samkhetha ngaphezulu kunendalo (yonke)",
      "Kanti nootata babanye kubo nenzala yabo nabazalwana babo, Sabakhetha, Sabakhokelela kwiNdlela ethe Tye",
      "Esi sisiKhokelo sika-Allâh Akhokela ngaso nabani na lowo Amthandileyo kwizicaka zaKhe. Kodwa ukuba babeyamanise abanye kunqulo luka-Allâh, konke oko babesele bekwenzile kwakungayi kubazuzisa nto",
      "Bona bangabo Sabanika iNcwadi yokugweba, nobuProfeti. Ke ukuba aba (baphilayo) bayala ukukholwa kuyo (i’Kur’ân), Thina Siyibeke phantsi kohoyo lwabantu abangengabo abangakholwayo kuyo (abo ke ngabalandeli boMprofeti uMuhammad, lwanga uxolo neentsikelelo zika-Allah zingaba phezu kwakhe)",
      "Bona bangabo uAllâh Abakhokeleyo. Ngoko ke landelani isiKhokelo sabo. Yithi (Muhammad): “Akukho ntlawulo ndinibiza yona ngale (‘Kur’ân). Yona sisikhumbuzi sendalo (yonke)”",
      "Ke bona8 abakhanga baMxabise uAllâh ngexabiso elifanele Yena xa besithi “Akukho nto uAllâh Ayithumele nakowuphi na umntu (esisiTyhilelo)” Yithi wena (Muhammad): Ngubani na owathumela iNcwadi eyeza noMûsâ eyayiluKhanyiselo nesiKhokelo eluntwini yona leyo nina (maYuda) niyenze yangamaphepha (ahlukeneyo), niveze (okuthile kwayo) nifihle okuninzi kwayo? Ke kaloku nina (bakholwayo) nifundisiwe (nge’Kur’ân) oko naningakwazi, kungaziwa nangooyihlo benu”. Yithi: (uAllâh Uyithumele)”. Uze ubayeke babe bedlalisa ezincokweni zabo ezingento yanto",
      "Kananjalo le (‘Kur’ân) yiNcwadi esikelelekileyo, eSiyithumeleyo, ingqina (izityhilelo) ezeza ngaphambili kunayo, khon’ukuze ulumkise isixeko esingunozala wezixeko (iMakkah) nazo zonke ezo zisingqongileyo. Abo bakholwayo kuBomi Obuzayo, bakholwa kuyo (i’Kur’ân), yaye bahlala belondoloze iiSalâh zabo",
      "Ngubani na oyintswela-bulungisa ukugqitha lowo uqamba ubuxoki ngoAllâh, okanye athi isityhilelo sifikile kum? Kube kungekho sityhilelo sayo nayiphi na into (etyhilwe kuye) nalowo uthi:”Mna ndiya kutyhila okufana noko kutyhilwe nguAllâh,” Ukuba ungababona abagabadeli xa besezintlungwini zokufa, xa iingelosi zokufa zisolula izandla zazo (zisithi): “Ethe apha imiphefumlo yenu! Namhlanje niza kubuyekezwa ngesohlwayo esilihlazo ngenxa yoko nanidla ngokukuthetha ngoAllâh kungeyonyani. Nina naningazamkeli iiVesi zaKhe ngokungenasimilo”",
      "(Ngoku) nizekuThi(nihamba) nedwa9 ninjengoko SaSinidalile okokuqala. Nikushiye ngemva konke oko SaSiniphe kona. ASiniboni nikunye nabathetheleli benu (abazizinyanya), enanibanga ukuba ngamahlulelane ka-Allâh. Ngoku onke (amaqhina) okuzalana (okuhlobana) phakathi kwenu nabo anqanyulwe, nako konke oko nanidla ngokukubanga, kuthe shwaka kwemka kuni",
      "NguAllâh Owenza ukhozo lwembewu nepete yesiqhamo icandeke, intshule, Yena Ubuyisa abaphilayo kwabafileyo, nguYe kananjalo Obuyisa abafileyo kwabaphilileyo. Lowo ke nguAllâh, ngoku yintoni eniphambukisa nibe kude enyanisweni",
      "(Yena) nguMahlukanisi wentsasa (nemini). Wanyula ubusuku (baba lithuba) lokuphumla, ilanga nenyanga zaba zezokuqondisa. Lowo ngummiselo kaSomandla uSolwazi",
      "NguYe Onibekele iinkwenkwezi ukuze nibone indlela ngoncedo lwazo kwisithokothoko somhlaba nesolwandle. Sizicacisile ngokucacileyo iiVesi zeThu khon’ukuze abantu bazi",
      "Nguye Onidale ngesiqu somntu omnye, Waninika indawo yokuphumla10 nendawo yokunigcina11. Inene Sinicacisele ngokucacileyo isiTyhilelo seThu kubantu abaqiqayo",
      "NguYe Othoba amanzi, evela esibhakabhakeni, Size ngawo Sivelise uhlaza, eSithi kulo Sivelise izikhwebu zeenkozo. Kananjalo (kwimithi) yeedatilisi namasebe ayo kuphuma izihlahla zedatilisi zijingela phantsi nakufutshane, nemiyezo yezidiliya, iminquma neerharnathi nganye kuzo iyelelene kwenye kodwa zahlukene (ngencasa). Jonga iziqhamo zazo xa ziqalisa ukuntshula nokuvuthwa kwazo. Inene kwezi zinto kukho imiqondiso kubantu abakholwayo",
      "Kodwa banqula iijinni12 bazenze amahlulelane kunqulo luka-Allâh, ngoku inguYe Owazidalayo; yaye babalela kuYe oonyana neentombi bengenalwazi. Makazukiswe Yena Aphakanyiswe ngaphezu kwazo zonke izinto abazibalela kuYe",
      "Yena nguMyili wamazulu nomhlaba, Angathini na ukuba nonyana ekubeni Engenamfazi? Yena Wadala zonke izinto yaye UnguMazi wezinto zonke",
      "Lowo nguAllâh, iNkosi yakho! Akukho thixo wumbi ngaphandle kwaKhe, uMdali wezinto zonke. Khonzani Yena ke, yaye Yena nguMlungelelanisi Wemicimbi yonke, Ongentla kweento zonke",
      "Akukho mbono unokuMqulatha Yena, kodwa Yena Uqulatha yonke imibono. Yena nguSoBubele Owazi konke",
      "Inene ubungqina bufikile kuni buvela eNkosini yenu. Ke lowo ubonayo uya kukwenza oko ekwenzela isiqu sakhe, nalowo uzimfamekisayo, uya kukwenza oko ekwenzela ukuzilimaza yena buqu, mna (Muhammad) andingomlondolozi wenu",
      "Sizichaza ngeendlela-ngeendlela kanjalo ke iiVesi zeThu khon’ukuze bona (abangakholwayo) bathi: “Wena ufunde (izibhalo zaBantu beNcwadi), khon’ukuze kananjalo Senze izinto zicace kubantu abanolwazi",
      "Wena landela oko kutyhilwe kuwe kuvela eNkosini yakho, akukho thixo wumbi ngaphandle kwaYo, kananjalo wena zikhwebule kubanquli zithixo",
      "Ukuba uAllâh Ebethanda, bebengazukuthabatha abanye babanqule ngaphandle kwaKhe. Yaye wena Asikwenzanga umlondolozi wabo, ungenguye nomgcini wabo",
      "Ke kaloku ningabathuki abo babanqulayo ngaphandle koAllâh, (kuba) hleze bona bathuke uAllâh ngobugwenxa ngokuswela ulwazi. Ke ngoko Senze izenzo zomntu ngamnye zabonakala zilungile kuye, ukanti (isiphetho) sabo kukubuyela kwiNkosi yabo Ize Yona Ibaxelele ngako oko bakwenzayo",
      "Kananjalo bafunga ngezifungo zabo ezimandla ngoAllâh (besithi) ukuba kwakunokufika umqondiso kubo; inene bona ngebabekholiwe kuwo. Yithi (kubo): “Imiqondiso ikuAllâh, yintoni ke nina (maMuslim) eya kunenza nikuqonde oko (kuba enokuba) (umqondiso) wawufikile (kubo) babengayi kuwukholelwa?”",
      "Ke kaloku Thina siya (kusuka) Sibagqwethe iintliziyo zabo namehlo abo babe kude (kwisiKhokelo), njengoko (baye) bala ukukholwa kuso kwa-ukuvela kwaso, yaye Siya kubayekela ekugabadeleni kwabo bafathule ngobumfama",
      "Kananjalo ukuba Sasinokuthumela iingelosi kubo, baza nabafileyo bathetha nabo, Saza Thina Sahlanganisa zonke izinto phambi kwamehlo abo, babengayi kukholwa Engathandanga uAllâh. Kodwa uninzi lwabo luziphatha ngobudenge",
      "Ke ngoko Sinyulele uMprofeti ngamnye iintshaba ooSathana phakathi koluntu neejinni, bephefumlelana ngeentetho ezihonjisiweyo eziluwexulo (oluyinkohliso), ukuba iNkosi yakho Ibithande ngolo hlobo bebengazi kuyenza loo nto; bayeke ke nemiqambo yabo yamampunge",
      "(Oku kwenziwe) khon’ukuze iintliziyo zabo bangakholwayo kuBomi oBuzayo zinamathele kuloo nkohliso, kwanokuba bahlale (benjalo) bekholisekile yiyo, kwanokuba benze ezo zinto bazenzayo (zonke iintlobo zezono)",
      "(Yithi Muhammad) Ndifune mgwebi wumbi na endaweni ka-Allâh, lo gama inguYe Onithumelele iNcwadi (i’Kur’ân), echaza, inike ingcombolo (yezinto). Abo Sibanike isiBhalo bayazi okokuba ityhilwe yiNkosi yakho ngenyaniso. Ke ungabi ngomnye wabo bathandabuzayo",
      "Kananjalo ilizwi leNkosi yakho lizalisekile ngenyaniso nangobulungisa. Akukho mntu unokuwatshintsha amazwi aKhe. Yaye Yena nguSokuva, uSolwazi",
      "Ke kaloku ukuba ungathobela uninzi lwabo basemhlabeni baya kukulahlekisa ube kude le eNdleleni ka-Allâh. Bona akukho nto bayilandelayo ngaphandle koqash-qash, yaye akukho nto yimbi abayenzayo ngaphandle kokuxoka",
      "Inene iNkosi yakho! Yiyo eyaziyo ukuba ngubani na olahlekileyo eNdleleni yaYo, kananjalo Imazi kakuhle okwisiKhokelo (sokwenene)",
      "Ke ngoko yityani (kuphela) loo nyama ekubizwe igama lika-Allâh (phezu kwayo xa ixhelwa), ukuba ngaba phofu niyakholwa kwiiVesi (zika-Allâh)",
      "Uya kuthini ukungayityi (inyama) yaloo nto igama lika-Allâh libiziweyo phezu kwayo, ekubeni ukuba Yena Enichazele ngokucacileyo izinto ezingavumelekanga kuni, ngaphandle kokuba niphantsi kokunyanzeliswa yimeko? Inene baninzi abalahlekisa abantu ngeenkanuko zabo ngenxa yokuswela ulwazi. Inene iNkosi yakho Ibazi kakuhle abagabadeli",
      "Yekani izono ekuhleni nasemfihlakalweni, inene abo benza izono baya kuyifumana imbuyekezo ebafaneleyo yoko bakwenzayo",
      "Ningayidli nina loo nyama lingabizwanga igama lika-Allâh phezu kwayo (ngexesha lokuxhelwa kwayo) kuba oko kukuphambuka (ukungathobeli uAllâh). Inene amashayâtîni (ooSathana) aphembelela abahlobo bawo ukuba baphikisane nani. Ke ukuba nibathobele nina niya kuba ngabanquli zithixo",
      "Ingaba umntu owaye efile, Saza Samnika ubomi nokuKhanya ukuba ahambe kuko phakathi kwabantu uyafana na nalowo usebumnyameni engasokuze aphuncuke kubo? Ke kaloku kwenziwe kwakhangeleka kukuhle kwabangakholwayo oko bakwenzayo",
      "Kananjalo kwidolophu nganye Sibeke izikhukhunyembe13 zezingcoli zabantu ukuba ziqulunqe, kodwa aziqulunqi nto ingazijikeli kwazona buqu kodwa aziqondi",
      "Xa kufika umqondiso (uvela kuAllâh) bathi bona: “Asiyi kukholwa de sifumane oko kufunyenwe14 nguMthunywa ka-Allâh”.UAllâh Umazi kakuhle amakamnike uMyalezo waKhe.Ihlazo nokunyeleka okuvela kuAllâh nesohlwayo esibuhlungu siza kubafumana abaphuli-mthetho ngoko babedla ngokukuqulunqa. Kubafumana abaphuli-mthetho ngoko babedla ngokukuqulunqa",
      "Ke lowo uAllâh Athande ukumkhokela Umvulela isifuba15 sakhe (Amngenise) kwi-Islam, ukanti lowo Athande ukumkhokelela ekulahlekeni, Umenza isifuba sakhe sivaleke sicutheke, abe ngathi ugwencela esibhakabhakeni. Ngoko ke uAllâh Uthoba ingqumbo yaKhe phezu kwabo bangakholwayo",
      "Ke kaloku le yiNdlela yeNkosi yakho ehamba Ngqo. Sizicacisile iziTyhilelo zeThu kubantu abaqiqayo",
      "Okwabo iya kuba likhaya loxolo eNkosini yabo, Yona Ibe nguMlondolozi wabo ngenxa yoko (kulungileyo) bakwenzayo",
      "Kananjalo ngeMini apho Aza kubahlanganisa (ndaweninye) bonke (Athi kubo): “Hini na nina bandla leejinni! Baninzi enabalahlekisayo ebantwini”, abahlobo bazo phakathi koluntu baya kuthi: “Nkosi yethu, sizuzile omnye16 komnye, kodwa ngoku sifikelele esiphelweni sexesha Obe Usibekele lona”. Athi Yena: “UMlilo mawube yindawo (yenu) yokuhlala, Niya kuhlala apho kuwo kude kube ngunaphakade, ngaphandle kokuba kuthande uAllâh. Inene iNkosi yakho (Muhammad) nguSobulumko, uSolwazi”",
      "Ngaloo ndlela Senza abenzi bobubi babe ngabaxhasani ngenxa yoko bakusebenzelayo",
      "Hini na bandla ndini leejinni nabantu! Akuzanga kufike baThunywa na bephuma phakathi kwenu, becengceleza iiVesi zaM nesilumkiso sendibano yangale Mini yenu? Baze bathi bona: “Siyangqina ngokuchasene nathi”. Yaba bubomi beli hlabathi obabakhohlisayo. Ke kaloku baya kunika ubungqina ngokuchasene nabo bokuba bona babengabangakholwayo",
      "Oku kungenxa yokuba iNkosi yakho Ayizitshabalalisi izizwe ngezenzo zazo ezigwenxa lo gama (abemi) bazo bengenalwazi (loMyalezo waYo)",
      "Kubo bonke kuya kubakho iindidi zabo ngokwezenzo zabo, yaye iNkosi yakho Ayingaba Ayikwazi oko bakwenzayo",
      "Ke kaloku Yona iNkosi yakho sisiTyebi, IneMfesane. Ithanda Inganitshabalalisa, Ize endaweni yenu Yenze abo ithande ukubenza ukuba babe ngabalandeli benu, njengoko Yavelisa nina kwinzala yabanye abantu",
      "Inene oko nikuthenjisiweyo kuza kwenzeka, yaye anisokuze nisiphephe (isohlwayo)",
      "Yithi (Muhammad), “Hini na bantu bakuthi! Sebenzani ngendlela yenu, Nam ndisebenze (ngeyam) ke kaloku niza kwazi ukuba nguwuphi na kuthi oya kuba nesiphelo (esihle) kuBomi oBuzayo. Inene abagabadeli abayi kuphumelela”",
      "Babalela kuAllâh isabelo samasimi neenkomo Azidalileyo Yena, bathi: “Oku kokuka-Allâh, ngokokutsho kwabo, ze oku ibe kokwamahlulelane ka-Allâh.” Kodwa isabelo samahlulelane ka-Allâh abo asifikeleli kuAllâh, lo gama esika-Allâh sifikelela kumahlulelane ka-Allâh abo. Ingcolile indlela abagweba ngayo",
      "Kananjalo kuninzi lwabanquli zithixo amahlulelane ka- Allâh abo enze kwabonakala kulungile kubo ukuba babulale abantwana babo, ukuze abakhokelele17 kwintshabalalo yabo, adale indideko nasenkolweni yabo. Ukuba uAllâh Ebethanda, bebengenakuyenza loo nto. Khawubayeke nemiqambo yabo ke",
      "Kekalokungokokutshokwabobathi:“Laankomonalaankomo nesaa sityalo azivumelekanga, akukho mntu unokuzitya ngaphandle kwalowo simvumeleyo thina ngokwethu.” (Bathi) kananjalo; “Kukho iinkomo ezingavumelekanga ukusetyenziselwa ukubotshwa, neenkomo ekungabizwa gama lika-Allâh phezu kwazo (xa zixhelwa)”, (batsho) bexoka ngaYe (uAllâh). (UAllâh) Uza kubavuza ngoko bakuqambileyo",
      "Kananjalo bathi: “Okusesiswini18 salaa nkomo, nalaa nkomo kokwabangamadoda kuphela phakathi kwethu, akuvumelekanga kwabasetyhini19 bethu, kodwa ukuba kuzelwe sele kufile wonke umntu unesabelo sakhe kuko”. Yena (uAllâh) Uza kubohlwayela ukwayamanisa imithetho yobuxoki kuYe. Inene Yena nguSobulumko, Umazi weento zonke",
      "Inene baya kulahlekelwa abo babulala abantwana babo ngobudenge, bengenalwazi, bale oko uAllâh Ababonelele ngako beqamba ubuxoki ngoAllâh. Bona balahlekile ngenene yaye abazanga baba phantsi kwesiKhokelo",
      "NguYe Ovelisa iMiyezo ebiyelweyo nengabiyelwanga, nemithi yeedatilisi nezityalo ezibume bahlukeneyo neencasa zazo eziziindidi ngeendidi neminquma, neerharnathi, eziluhlobo olufanayo nezahlukileyo ngokwencasa. Yityani kwiziqhamo zayo (loo mithi) yakuvuthwa kodwa nihlawule okuziimfanelo zayo (iZakâh ngokwemiyalelo ka-Allâh) ngosuku lokuvunwa kwazo, kananjalo ningachithachithi ngokudyakraza inene, Yena Akabathandi abadyakrazayo",
      "Kananjalo kwizilwanyana ezifuywayo kukho ezokuthwala imithwalo, zimbi zezenyama: Yityani oko uAllâh Anibonelele ngako, ningalandeli ikhondo likaShaytân kuba yena lutshaba lwenu lwesifungo",
      "(Thabatha) izibini zibe sibhozo zeegusha neebhokhwe zibe ngambini (inkunzi nemazi). Yithi: “Ingaba Yena Akavumelanga iimazi ezi zombini na okanye (amatakane) asezibelekweni zezi mazi zombini kusini na? Ndichazeleni ngolwazi ukuba ninenyaniso”",
      "Kwiinkamela ezimbini (inkunzi nemazi) neenkomo (inkunzi nemazi), Yithi: “Ingaba Akavumelanga iinkunzi ezi zombini na okanye iimazi ezi okanye (amathole) angaphakathi ezibelekweni zezi mazi zombini kusini na? Makube nanikhona na nina ngethuba uAllâh Eniyalela ukuba nenze loo nto?” Ngubani na owenza ubugwenxa ukugqitha kulowo uqamba ubuxoki ngoAllâh, ekhokelela abantu ekulahlekeni engenalwazi. Inene uAllâh Akabakhokeli abantu abangabagabadeli",
      "Yithi (Muhammad): “Mna koko kutyhilwe kum andifumani nto ingavumelekanga ukuba ityiwe ngulowo ufuna ukuyitya ngaphandle kwento ezifele ngokwayo, okanye etsawuliswe igazi nenyama yehagu kuba ezo ziyinqambi, ziziinyama ezingahlambulukanga, ezixhelelwe ukuba ngamadini ayiminikelo yathixo bambi ngaphandle koAllâh. Kodwa ke lowo unyanzeliswe yimeko kungengakuzithandela kwakhe engaqhutywa lugabadelo; Inene iNkosi yakho nguMxoleli, uSozinceba",
      "Ke kaloku kwabo bangamaYuda, Senza inqambi zonke izilwanyana ezingathanga gqiphu uphuphu, Senza inqambi kananjalo amanqatha eenkomo naweegusha ngaphandle kwaloo nto ithe nca emiqolo nasemathunjini azo, okanye exubene nethambo. Sababuyekeza kanjalo ke ngobugwiliki babo. Inene Thina Sinenyaniso",
      "Ukuba amaYuda ayakuphikisa wena (Muhammad) yithi: “INkosi yenu nguMnini Nceba eBanzi, Yaye uMsindo waKhe awusokuze urhoxiswe kubantu abangabenzi bobubi”",
      "Abo bathabatha amahlulelane (bawayamanise) noAllâh baya kuthi: “Ukuba uAllâh Wayethandile sasingekhe sithabathe amahlulelane (siwayamanise) naYe, kanti noobawo bethu ndawonye nathi akukho nto sasinokuyenza (inqambi ngokuchasene neNtando yaKhe), kanye njengabo bangaphambili kunabo”. (Bona bankqangisana nabaProfeti bada bangcamla uMsindo weThu.Yithi: “Ingaba ninalo nina ulwazi (ubungqina) eninokuluthi thaca phambi kwethu? Inene nina akukho nto yimbi niyilandelayo ngaphandle koqash-qash yaye akukho nto niyenzayo nina ngaphandle kokuxoka.”",
      "Yithi: “BukuAllâh ubungqina obufezekileyo nempikiswano, ukuba Ebethanda, Ebenokunikhokelela (eNdleleni eNgqalileyo) nonke”",
      "Yithi: “Yizani namangqina enu ngaphambili, ngubani onganika ubungqina bokuba uAllâh Akakuvumelanga oku? Ukuba ke bayabunika ubungqina (obo), ungangqini nabo wena (Muhammad). Ungalandeli iminqweno yabo yamampunge abo bathabatha iiVesi zethu njengobuxoki bengakholwa nokukholwa kuBomi oBuzayo, bona bathabatha abanye (bathi) bayalingana neNkosi yabo",
      "Yithi (Muhammad): “Yizani Ndinicengcelezele oko iNkosi yenu Ikwenze inqambi kuni: Musani ukwayamanisa nantoni na kunqulo lwaKhe, lungani, nikhathalele abazali benu; ningababulali abantwana benu ngenxa yendlala SiThi Ababonelela nina nabo ngesixhaso, ningasondeli uburheletya20 elubala nasemfihlakalweni; ningabulali mntu uAllâh Angakuvumelanga ukubulawa kwakhe ngaphandle kwesizathu esibubulungisa. Uniyalele oku nina khon’ukuze niqiqe",
      "Kananjalo ningasondeli kwiimpahla zeenkedama ngaphandle kokuba nifuna ukuziphucula, ade (umntwana oyinkedama) afikelele kubudala bokuba abe unamandla; Nikani umlinganiselo ogcweleyo nobunzima obupheleleyo (xa nimetayo) ngobulungisa. Thina Asithwalisi mthwalo mntu ngaphandle kwalowo anako ukumelana nawo. Kananjalo qho xa ninika uluvo lwenu thethani inyaniso enokuba ngumntu ohlobene nani kangakanani na ochaphazelekayo, nizalisekise iminqophiso ka-Allâh. Oku Uyaniyalela khon’ukuze nikhumbule",
      "Inene le yiNdlela yam ethe Ngqo, landelani yona ke nina, ningalandeli (ezinye) iindlela kuba ziya kunahlula zinikhuphe nibe kude eNdleleni yaKhe. Yena Uniyalela oku khon’ukuze nibe ngabanyulu",
      "Ke kaloku Sanika uMûsâ iNcwadi ukufezekisa (uBabalo lweThu) kwabo benza ubulungisa, Sacacisa zonke izinto ngengcombolo (yazo) nesiKhokelo neNceba khon’ukuze bakholelwe kwindibano yabo neNkosi yabo",
      "Kananjalo le yiNcwadi esikelelekileyo (i’Kur’ân) Esiyityhilileyo, ke ngoko yilandeleni noyike uAllâh khon’ukuze nizuze iNceba",
      "(Kuba) hleze nina (ma-Arabhu angabahedeni) nithi: “iNcwadi yayithunyelwe kuphela kwiimvaba ezimbini ezaba ngaphambili kunathi (amaYuda namaKhristu), kwelethu icala, thina akukho nto sasinolwazi lwayo ngoko babekufunda (kuyo)”",
      "Kungenjalo hleze nithi: “Ukuba iNcwadi yayithunyelwe kuthi, besiya kuba ngabona bakhokeleleke ngokungcono kunabo (amaYuda namaKhristu)”. Ke ngoku ubungqina obucacileyo (i’Kur’ân) buvela eNkosini yenu, busisiKhokelo nenceba. Ngubani na owenza ubugwenxa ogqitha kulowo wala iiVesi zika-Allâh aze afulathele? Siya kubabuyekeza abo bafulathela batshikilele iiVesi zeThu, ngesohlwayo esibuhlungu, ngenxa yokufulathela kwabo iiVesi zeThu",
      "Ingaba ikhona enye into abayilindeleyo ngaphandle kokuba iingelosi zisuke zibafikele, okanye iNkosi yakho ibe yiYo Ezayo, okanye ibe yimiqondiso yeNkosi yakho ezayo kubo! Mhla yafika eminye yemiqondiso yeNkosi yakho akuyi kumlungela nganto ukuba umntu (aqalise) ukukholwa ngelo xesha ukuba akakhanga akholwe kwangaphambili kunoko, engenazenzo zabulungisa azisebenzeleyo ngokholo lwakhe. Yithi: “Lindani ke! Nathi silindile”",
      "Inene, Abo bahlula-hlula inkolo yabo baqhekeke, babe ziimvaba; wena (Muhammad) akukho nelincinane ikhwiniba kuwe ngabo. Umcimbi wabo ukuAllâh yedwa, Oza kubaxelela oko bakwenzayo",
      "Lowo wenza isenzo esilungileyo uya kukufumana kubhaliwe (egameni) lakhe okunjengaso kuphindwe kalishumi, ukanti lowo uvelisa isenzo esingcolileyo, uya kufumana imbuyekezo yako oko kuphela yaye akayi kwenziwa bugwenxa",
      "Yithi (Muhammad): “Inene iNkosi yam Indikhokelele eNdleleni ethe Tye, kwinkolo elungileyo, inkolo kaIbrâhîm umHanîfah21 yaye yena wayengenguye omnye wabakhonzi bezithixo.”",
      "Yithi: “Inene iSalâh yam, ukuzinikela kwam, ukuphila kwam nokufa kwam kokuka-Allâh, iNkosi yamaphakade",
      "“Yena Akanamahlulelane. Kananjalo mna ngako oku ndiyalelwe,yayemnandingowokuqalakwabangamaMuslim”",
      "Yithi: “Ndingafuna enye iNkosi ngaphandle koAllâh, lo gama Yena EyiNkosi yento zonke? Akukho mntu uzuza (isono) engasizuzeli isiqu sakhe. Kungekho mthwali wamthwalo oza kuthwaliswa (umthwalo) womnye (umntu). Kananjalo eNkosini yenu kulapho niza kubuyela khona, ke Yona Iya kunixelela ngezo ndawo naningavumelani ngazo",
      "NguYe Owanenza nazizizukulwana ezafika esinye emva kwsinye, (abanye befika endaweni yabanye). Kanajalo Yena Unenze naba kumabakala (ahlukeneyo), abanye baba ngentla kwabanye khon’ukuze Anivavanye Yena ngoko Aniphe kona. Inene Yona nguMxoleli, uSozinceba"
    ]
  },
  {
    "chapter": 7,
    "versesCount": 206,
    "verses": [
      "Alif-Lâm-Mîm-Sâd",
      "INcwadi (i’Kur’ân) ithunyelwe kuwe, isifuba sakho masingacutheki ke ngenxa yoko, khon’ukuze ulumkise (abantu) ngayo, ibe yinkumbuzo kumakholwa",
      "(Yithi): “Landelani oko kutyhiliweyo kuni kuvela eNkosini yenu ningalandeli abahlobo (benu). Kuncinane oko nikukhumbulayo nina.”",
      "Zingaphi izixeko eSazitshabalalisayo (ngenxa yezono zazo)? Isohlwayo seThu sabafikela (ngequbuliso) ebusuku okanye besangqengqile emini (lihlab’umhlaba)",
      "Akukho sikhalo basenzayo ukufunyanwa kwabo sisohlwayo seThu ngaphandle kwesi: (“Yhoo)! Inene, thina besingabenzi bobubi!”",
      "Inene Siza kubabuza abo Sathumela kubo (iNcwadi) yaye Siza kubabuza nabaProfeti",
      "Kananjalo Siya kubaxelela ngako konke, ngolwazi yaye inene Asizanga khe Singabikho Thina",
      "Nokumetwa (kwezenzo esikalini ngeMini yoVuko) kuya kuba yinyaniso. Abo izenzo zabo ezilungileyo ziya kuba nzima baya kuba ngabaphumeleleyo",
      "Ke bona abo izenzo zabo (ezilungileyo) ziya kuba lula abo ngabo baya kulahlekelwa yimiphefumlo yabo kuba baya bala, baphika iiVesi zeThu",
      "Yaye inene, Thina Saninika igunya nina emhlabeni Sanibonelela ngesixhaso [sobomi benu, (kodwa)] mncinane umbulelo eniwunikayo",
      "Yaye kananjalo Thina Sadala nina, Saninika ukumila; Saza Sathi kwiingelosi; “Qubudani kuAdam.” Zaqubuda zona ngaphandle koIblîs, wala yena ukuba abe ngomnye wabo baqubudayo",
      "Wathi (uAllâh): “Yintoni na ekuthinteleyo wena (Iblîs) ukuba uqubude Ndakuba Ndikuyalele?” UIblîs wathi: “Mna ndingcono kunaye (uAdam), mna Undidale ngomlilo, yena wamdala ngodongwe.”",
      "Wathi(uAllâh):“Hinina Iblîs!Yihla, umkeapha,Ayikokwakho ukuba ukhukhumale apha. Phuma umke apha kuba wena (ngoku) ungomnye wabo banyelekileyo, bahlazekileyo",
      "(UIblîs) wathi: “Ndinike urhoxiselo lwesohlwayo kude kube (yiMini) yokuvuswa kwabafileyo",
      "Wathi (uAllâh): “Wena ungomnye wabo barhoxiselweyo isohlwayo.”",
      "(UIblîs) wathi: “Ngenxa yokuba Undibeke ekulahlekeni, inene mna ndiya (kuncathama) ndibalalele eNdleleni yaKho ethe Tye",
      "Kananjalo xa ndibafikele (ndabavela) ngaphambili nangemva kwabo, ekunene kwabo nasekhohlo kwabo. Wena akuyi kufumana uninzi lwabo lunombulelo (kuWe)",
      "Wathi (uAllâh): “Phuma umke apha uhlazekile ungogxothiweyo. Nabani na (ebantwini) oya kulandela wena, inene Mna Ndiya kuzalisa isiHogo ngani nonke",
      "Ke wena Adam! Hlala wena nomkakho ePaladesi, nidle nobabini apho nithande khona ukukudla kodwa, ningasondeli kuwo lo umthi, ngapha koko nobabini niya kuba ngabagabadeli”",
      "Waza uShaytân wabasebezela bobabini iingcebiso [zakhe (esenzela)] ukuveza oko kwakufihliwe kubo kuziindawo (zomzimba wabo) ezinqabileyo, wathi: “INkosi yenu Ayinalelanga nje (ukuba ningadli) kulo mthi koko nina nokusuka\tnibe\tziingelosi\tkungenjalo\tnibe\tngabaphila ngonaphakade.”",
      "Kananjalo (uShayatân) wafunga ngoAllâh kubo bobabini (wathi): “Inene mna ndingomnye wabaninqwenelela okuhle nobabini ngokunyanisekileyo.”",
      "Wabalahlekisakengokongenkohliso. Bathibesakukungcamla okomthi lowo, (kwasuka) oko kwakukade kufihlakele kubo kwabonakala kubo, baqalisa ukuzigquma ngamagqabi emithi yasePaladesi (ukufihla ubuze babo). Ke kaloku iNkosi yabo yabuza kubo: “Andinalelanga na ngalo mthi, Ndanixelela kananjalo ukuba ngenene uShaytân ulutshaba lwenu olucacileyo”",
      "Bathi bona: “Nkosi yethu sizonile. Ukuba Awunakusixolela Wena, Usenzele iNceba evela kuWe, inene thina siya kuba ngabalahlekelwa.”",
      "Wathi (uAllâh): “Yihlani phantsi, omnye kuni uya kuba lutshaba lomnye. Emhlabeni kuya kubakho indawo yokuhlala kwenu neyolonwabo okwethutyana.”",
      "Wathi: Apho niya kuphila, ukanti apho niya kufa, nize apho nikhutshwe (ngoMhla woVuko)",
      "Hini na Bantwana baka-Adam! Sininike isambatho nina sokuba nizigqume (ubuze benu) kwanokuba sibe sisihombo, ukanti isambatho sobulungisa sisona silungileyo. Leyo yeminye yemiqondiso ka-Allâh khon’ukuze bakhumbule",
      "Hini na Bantwana baka-Adam, musani ukumvumela uShaytân anikhohlise, njengoko (wakhohlisa) abazali benu wabakhupha ePaladesi, ebahluba izambatho zabo, ebabonisa ubuze babo. Inene yena namakhonza akhe bayanibona bona apho ningekhe nibabone khona nina. Inene Senze amashayâtîni ukuba abe ngabahlobo babo bangakholwayo",
      "Kananjalo xa (abangakholwayo) besenza ububi, bathi: “Savela oobawo bethu besenza oku, noAllâh Usiyalele ukuba sikwenze nathi”. Yithi wena: “Nakanye, uAllâh Asokuze Ayalele ububi, Kanti nithetha eningakwaziyo na ngoAllâh?”",
      "Yithi (Muhammad): “Eyam iNkosi Iyalele ubulungisa (Yathi) kananjalo jongisani ubuso benu kuYo Yodwa kuzo zonke iindawo zonqulo, emithandazweni, nibize kuYo Yodwa nenze inkonzo yenu ibe yenyanisekileyo kuYo, njengoko Yayinivelisile ekuqalekeni niya kubuyiswa nisekwanjalo.”",
      "Iqela elithile (labantu) uya kulikhokela, ukanti iqela elithile labo lifanelwe kukuba libe sekulahlekeni, (ngokuba) bona bathabatha amashayâtîni ukuba abe ngabalondolozi babo endaweni ka-Allâh, becinga ukuba bakhokelelekile",
      "Hini na Bantwana baka-Adam! Thabathani ubuhomba benu xa nisezimasjid, nidle nisele kodwa ningenzi inkcitho ngokudyakraza. Inene uAllâh Akabathandi abo banenkcitho",
      "Yithi (Muhammad): “Ngubani owalela ukwambathwa kweempahla azinikwe nguAllâh, Ezivezele izicaka zaKhe, nezinto ezilungileyo ezikukutya?” Yithi, “(ezi) zinto zikobu bomi balo mhlaba ukuba zibe zezabo bakholwayo, zezibe zezabo kuphela ngoMhla woVuko”. Sizichaza kanjalo ke iiVesi zeThu kubantu abanolwazi",
      "Yithi (Muhammad): “Izinto Ezingavumelekanga, eNkosini yam zizenzo zokungcola enokuba zenziwe elubala na okanye ekhusini, izono (zonke) zikukungcola, ingcinezelo nokwayamanisa izithixo kuAllâh Yena engakhanga Anike mvume ngako, nokuthetha izinto ngoAllâh eningenalwazi ngazo",
      "Uluntu ngalunye lunexesha elimiselwe lona, Lisakufika (ixeshaelo) alungekhelulibuyiseumvalungekheluligqithisele ngaphambili nangeyure enye",
      "Hini na Bantwana baka-Adam! Xa kufika abaThunywa bephuma phakathi kwenu, becengceleza iiVesi zaM kuni, lowo uya kuba nyulu, abe lilungisa, kwabo (banjalo) akuyi kubakho koyika kungayi kubakho kuxhalaba",
      "Ke abo bangazamkeliyo iiVesi zeThu, (basuke) bazithathe ngenkukhumalo, baya kuba ngabahlali baseMlilweni, baya kuhlala apho ngonaphakade",
      "Ngubani na intswela bulungisa egqitha lowo uqamba ubuxoki ngoAllâh okanye ale iiVesi zaKhe?. Kwabanjalo isabelo sabo abasibekelweyo siya kubafumana sivela eNcwadini (yemimiselo), zide iziThunywa2 zeThu zifike kubo zize kuthabathaimiphefumloyabo, kezona(izithunywa) ziyakuthi: “Baphi na abo nanidla ngokubiza kubo nibanqule ngaphandle koAllâh?” Baya kuphendula bona bathi; “Banyamalele basishiya (sodwa)”. Baya kungqina ngokuchasene neziqu zabo bona, okokuba babe ngabangakholwayo",
      "Uya kuthi (uAllâh kubo): “Ngenani ke ebandleni lezizwe ezanandulelayo, (izizwe) zabantu neejinni, eMlilweni”. Ngalo lonke ixesha kungena isizwe esitsha, (singena) siqalekise isizwe esingumsakwaso esasingaphambili kunaso bade bonke baqundaniswe eMlilweni. Abokugqibela kubo baya kuthi ngabokuqala; “Nkosi yethu! Aba basilahlekisa, ke ngoko banike isohlwayo esiphindwe kabini soMlilo”. Athi Yena: “Ngamnye kuni apho unesohlwayo esiphindwe kabini koko anazi nina.”",
      "Abokuqala kubo baya kuthi kwabokugqibela: “Naningekho ngcono kunathi, ke ngoko ngcamlani isohlwayo soko nakusebenzelayo”",
      "Inene abo baphikisa iiVesi zeThu, bazithabathe ngenkukhumalo, kubo amasango ezulu akayi kuvulwa, yaye abayi kuyingena iPaladesi de inkamela ingene emthunjeni wenalithi. Sibabuyekeza kanjalo ke abenzi bobubi",
      "Okwabo iya kuba ngumandlalo (woMlilo) wesiHogo, ize phezu kwabo ibe zizigqubuthelo (zoMlilo wesiHogo). Sibabuyekeza kanjalo ke abenzi bobubi",
      "Ke bona abo bakholwayo, benza imisebenzi yobulungisa Thina Asimrhumisi umntu ngaphezulu kunoko anokumelana nako. Abo ke iya kuba ngabahlali basePaladesi. Baya kuhlala apho ngonaphakade",
      "Kananjalo siya kususa nayiphi na inzondwano nengqondo yokulimazanaezintliziywenizabo,imilamboiyakumpompoza phantsi kwabo, baya kuthi: “Iindumiso nemibulelo mayibe kuAllâh Osikhokeleyo saba lapha, besingekhe sisifumane isiKhokelo, ukuba uAllâh Ebengakhanga Asikhokelele Yena! Inene abaThunywa beNkosi yethu beza nenyaniso”. Kuya kumenyezwa kubo kuthiwe: Le yiPaladesi enaniyifuna ukuba ibe lilifa ngenxa (yemisebenzi elungileyo) enayenzayo.”",
      "Ke kaloku abahlali basePaladesi baza kukhwaza abahlali baseMlilweni\t(bathi):\t“Thina\tsikufumene\tkuyinyaniso oko sakuthenjiswa yiNkosi yethu; ingaba nani nikufumene kuyinyaniso oko iNkosi yenu yanithembisa ngako”? Baya kuthi bona: “Ewe” Umkhwazi uya kumemeza phakathi kwabo:“Isiqalekisosika-Allâhmasibephezukwabagabadeli.”",
      "Abathintela abantu ukuba bangangeni eNdleleni ka-Allâh, bezama ukuyenza ibonakale igoso, bona bengakholwa kuBomi oBuzayo",
      "Kananjalo phakathi kwabo kuya kubakho (umsantsa), umkhusane kuze kwiindonga eziphakamileyo kubekho abantu (Abazenzo zabo ezilungileyo zilingana nezenzo zabo ezigwenxa) abaza kubazi bonke (abahlali basePaladesi nabasesiHogweni) ngeempawu zabo. Baya kumemeza kubantu basePaladesi: “Salâmun ‘alaykum (uxolo malube nani)” ngelo xesha bona abantu abaphezu kweendonga eziphakamileyo) baya kuba bengekangeni (ePaladesi) kodwa baya kuba benethemba lokuyingena ngokuqinisekileyo",
      "Baya kuthi xa amehlo abo ejongiswa ngakubantu baseMlilweni, bathi: “Nkosi yethu! Ungasihlalisi nabantu abangabagabadeli.”",
      "Baze abantu abaphezu kweendonga eziphakamileyo babuze kubantu basesiHogweni ababaziyo ngeempawu zabo, bathi: “Ncedo luni na enaluzuza kubuninzi benu nenkukhumalo yenu",
      "Ingaba aba ngabo nanifunga nisithi uAllâh Akasokuze Abenzele nceba? (Kuya kuthiwa kubo): “Ngenani ePaladesi, kungabikho loyiko kuni ningabi nalo nexhala.”",
      "Abahlali baseMlilweni baya kubiza kubahlali basePaladesi: “Khanigalele phezu kwethu amanzi nokuba yintoni na eniphiwe yona nguAllâh.” Baya kuthi bona: “Zombini amanzi noko sikuphiweyo, uAllâh Uzalele kwabangakholwayo.”",
      "Abathabatha inkolo yabo bayenza into yokuhlekisa nendlalo, ubomi beli hlabathi bubakhohlisile.” Nathi ke ngayo le Mini Siya kubalibala njengoko nabo baya bayilibala indibano yale Mini, kanye njengoko baya bazala iiVesi zeThu",
      "Inene Thina Sibanikile iNcwadi (i’Kur’ân), esele Siyicacisile ngolwazi, (yona) isisiKhokelo neNceba kubantu abakholwayo",
      "Ingaba sele belindele inzaliseko yokugqibela yesiganeko? NgeMini inzaliseko yesiganeko ifezekiswa3, abo babengayikhathalelanga ngaphambili baza kuthi: “Inene, uMthunywa weNkosi yethu wayezile nenyaniso, ngoku ingaba bakhona na abathetheleli bethu khon’ukuze basithethelele? Okanye mhlawumbi siza kubuyiselwa emva (kubomi basemhlabeni) khon’ukuze sikwazi ukuveza izenzo ezingezizo ezo sasikade sizenza?” Inene, bona balahlekelwe yimiphefumlo yabo ukanti oko babedla ngokukuqamba kubashiyile kwemka kubo",
      "Inene iNkosi yenu nguAllâh, Owadala amazulu nomhlaba ngeentsuku ezintandathu, Waza Waphakamela ngentla kweTrone. Uvelisa ubusuku bube sisigqubuthelo semini engxamayo ukubulandela, kanti (Yena Wadala) ilanga, inyanga neenkwenkwezi ziphantsi komyalelo waKhe. Inene, Yena yeyaKhe indalo nomthetho. Usikelelekile uAllâh, iNkosi yamaphakade",
      "Bizani (Celani) eNkosini yenu ngokuzithobileyo, emfihlakalweni. Yona Ayibathandi abangabagabadeli",
      "Kananjalo ningabenzi ubutshinga emhlabeni, emveni kokuba ucwangciswe ngendlela, Bizani kuYe ngoloyiko nethemba. Inene, inceba ka-Allâh isoloko ikufutshane kubenzi bokulungileyo",
      "Kananjalo nguYe Othumela imimoya ukuba ibe zizandulela zeendaba ezivuyisayo, (le mimoya) ihambe phambi kweNceba yaKhe de ithwale ilifu lemvula Thina Siyiqhubele emhlabeni ofileyo Senze amanzi ehle phezu kwawo. Sivelise ngawo zonke iintlobo zeziqhamo. Kanye ngolo hlobo ke, Siya kubavusa abafileyo, khon’ukuze nikhumbule kungenjalo (nihlale) nilumkile",
      "Izityalo zomhlaba olungileyo zihluma (lula) ngemvume yeNkosi yazo; ke wona ongalunganga, awuvelisi nto koko [iba yintwana encinane (oyivelisa)] kanzima. Siyicacisa kanjalo ke imiqondiso ebantwini khon’ukuze banike umbulelo",
      "Inene, Thina Sathuma uNûh4 ebantwini bakubo wathi (kubo): “Hini na Bantu bakuthi! Khonzani uAllâh! Aninathixo wumbi ngaphandle kwaKhe. Mna ndoyikisela nina kwisohlwayo seMini enkulu!”",
      "Iinkokeli zabantu bakubo zathi: “Inene, thina sibona wena usekulahlekeni okucacileyo.”",
      "Wathi yena: “Hini na bantu bakuthi! Akukho kulahleka kum, koko mna ndinguMthunywa ovela kwiNkosi yamaphakade!”",
      "“Mna ndivakalisa iMiyalezo yeNkosi yam kuni, ndininika icebiso. Kananjalo mna ndiyakwazi okuvela kuAllâh eningakwaziyo nina.”",
      "“Ingaba iyanimangalisa na into yokuba kufike umkhumbuzi ovela eNkosini yenu oyindoda ephuma phakathi kwenu, eze kunilumkisa ukuze noyike uAllâh nifumane neNceba (yaKhe)?”",
      "Kodwa bamphikisa, Saza Thina Samsindisa yena ndawonye nabo babe kunye naye enqanaweni, Sabatshonisa emanzini abo baphikisa imiqondiso yeThu. Inene bona baba ziimfama (zokwenene)",
      "(Kubantu bakwa’Ad Sathumela) umntakwabo uHûd wathi kubo: “Hini na bantu bakuthi! Nqulani uAllâh! Aninathixo wumbi ngaphandle kwaKhe, ingaba animoyiki na nina (uAllâh)”",
      "Abaziinkokeli kwabo babengakholwa kubantu bakubo bathi: “Inene thina sibona ubudenge apha kuwe yaye inene, thina sicinga ukuba ungomnye wamaxoki.”",
      "(UHûd5) wathi “Hini na bantu bakuthi! Akukho budenge kum, koko mna ndinguMthunywa ovela eNkosini yamaphakade",
      "Mna ndinivakalisela iMiyalezo yeNkosi yam, kananjalo mna ndingumcebisi wenu othembekileyo",
      "Ingaba iyanimangalisa na into yokuba kufike kuni inkumbuzo evela eNkosini yenu ngendoda ephuma phakathi kwenu, eze kunilumkisa? Khumbulani kananjalo okokuba Yona (iNkosi yenu) Yanenza naba ngabalandeli emva kwabantu bakwaNûh, Yanandisa kananjalo ngobude. Ke kaloku khumbulani izibabalo (enaziphiwayo) zivela kuAllâh ukuze nibe nempumelelo.”",
      "Bathi bona: “Wena uze kuthi ukuba sikhonze uAllâh Yedwa sishiye oko kwakukhonzwa ngoobawo bethu? Wena yiza ke naloo nto usigrogrisa ngayo ukuba uthetha inyaniso.”",
      "(UHûd) wathi: “Isohlwayo nengqumbo sele ihlile phezu kwenu ivela eNkosini yenu. Niphikisana nam na ngamagama (ezithixo zenu) enazithiya ngokwenu noobawo benu ningenagunya livela kuAllâh? Lindani ke, nam ndiya kuba kunye nani nabo balindileyo.”",
      "Samsindisa ke yena ndawonye nabo babekunye naye ngenceba evela kuThi, Sazinqumla iingcambu zabo baphikisa iiVesi zeThu kananjalo babengengomakholwa bona",
      "Kubantu bakwaThamûd Sathumela umzalwana wabo uSâlih6, Wathi kubo: “Hini na bantu bakuthi! Nqulani uAllâh! Aninathixo wumbi ngaphandle kwaKhe. Inene umqondiso ocacileyo ufikile7 kuni, uvela eNkosini yenu. Le mazi yenkamela ka-Allâh ngumqondiso kuni; ke ngoko yiyekeni izidlele ingca emhlabeni ka-Allâh; ningayichukumisi ngabubi,(kuba) hleze nihlelwe sisohlwayo esikhulu",
      "Yabonani Yena Wanenza ukuba nibe ngabalandeli babantu bakwa-’Ad, Waninika iindawo zokuhlala emhlabeni, nazakhela iindawo emathafeni, naqingqa izindlu (zenu) ezintabeni. Ke kaloku khumbulani iziBele zika-Allâh, kananjalo ningahambi nisenza ubutshinga emhlabeni.”",
      "Iinkokeli zabo babezizikhukhumali phakathi kwabantu bakubo zathi kwabo babethathwa ukuba abanamandla ababekholwa: “Ingaba niyayazi na into yokuba uSâlih ungumntu othunyiweyo ovela eNkosini yakhe?” Bathi bona: “Siyakholwa thina ngenene kuko oko akuthunyiweyo.”",
      "Abo babezizikhukhumali bathi: “Inene, thina asikholwa koko nikholwa kuko nina.”",
      "Bayinqumla imisipha ke, (bayibulala) imazi yenkamela baba nendelelo, abawuthobela umyalelo weNkosi yabo, bathi: “Wena Sâlih! Yiza kaloku nezoyikiso zakho ukuba ungomnye wabaThunywa (baka-Allâh).”",
      "Ke kaloku inyikima yabafumana, balala (bafa) waca badunduluza emizini yabo",
      "USâlih wemka kubo, wathi: “Hini na bantu bakuthi! Mna ndiwuvakalisile ngenene uMyalezo weNkosi yam, ndaninika icebiso elilungileyo kodwa nina anibathandi abacebisi abalungileyo",
      "Kananjalo uLût wathi kubantu bakubo: “Ingaba nenza esona sono sibi esingazanga senziwe mntu kwabangaphambili kuni ehlabathini na",
      "Inene nina nanelisa iinkanuko zenu emadodeni endaweni yabafazi. Inene! Nina ningabantu abagabadele batsiba imida.”",
      "Impendulo yabantu bakubo yaba kukuba bathi: “Bakhupheni nibagxothe bemke esixekweni senu, aba inene ngamadoda afuna ukuzenza ngcwele.”",
      "Ke Thina Samsindisa yena nosapho lwakhe, ngaphandle komfazi wakhe, yena waba ngomnye wabo basala ngasemva",
      "Saza Sathoba imvula (yamatye). Khawujonge ke ukuba saba yintoni na isiphelo sabenzi bokungcola",
      "Kubantu bakwaMidiyani, (Sathumela) umzalwana wabo uShu’ayb. Yena wathi (kubo): “Hini na bantu bakuthi! Nqulani uAllâh! Aninaye omnye uthixo ngaphandle kwaKhe.” Inene umqondiso ocacileyo ovela eNkosini yenu ufikile kuni; ke nikani umlinganiselo wesikali opheleleyo nobunzima obupheleleyo, ningaboni abantu ezintweni zabo, ningenzi butshinga emhlabeni emva kokuba ucwangciswe ngendlela, oko kolunga kuni, ukuba ningamakholwa",
      "Kananjalo musani ukuhlala ezindleleni zonke, nigrogrisa, nithintela abo bakholwayo kuYe (uAllâh) bangangeni eNdleleni ka-Allâh, nifune ukuyenza goso-goso. Khumbulani kananjalo okokuba nanibambalwa Waza Wanandisa nina. Khangelani nibone okokuba saba yintoni na isiphelo sabenzi bobubi",
      "“Ke kaloku ukuba (apha kuni) kukho iqela labakholwayo koko mna ndikuthunyiweyo kuze kubekho iqela labo bangakholwayo, lindani ke nibe nomonde Ade uAllâh Agwebe phakathi kwethu, yaye Yena UngoYena Mgwebi Ulungileyo.”",
      "IiNkosi zabo babezizikhukhumali phakathi kwabantu zathi: “Inene thina siya kukukhupha esixekweni sethu Shu’ayb, ndawonye nabo bakholwa kunye nawe, okanye nonke buyelani kwinkolo yethu.” Wathi yena: “Nokuba siyichasile na",
      "Siya kuba siqambe ubuxoki ngokuchasene noAllâh ukuba singabuyela enkolweni yenu, emva kokuba uAllâh Esihlangule kuyo. Yaye ayikokwethu ukubuyela kuyo ngaphandle kokuba uAllâh iNkosi yethu Uthandile. INkosi yethu Iziqulethe zonke izinto kulwazi lwaYo. Thina sibeke ithemba lethu kuAllâh (Yedwa). ‘Nkosi yethu! Gweba phakathi kwethu nabantu bakuthi ngenyaniso, kuba Wena UngoYena Ulungileyo kwabo bawisa isigwebo.”",
      "Abaziinkosi kwabo babengakholwa phakathi kwabantu bakubo bathi kubantu babo: “Ukuba nithe nalandela uShu’ayb, qinisekani kwinto yokuba niya kuba ngabalahlekelwa!”",
      "Ke kaloku inyikima yabahlasela, balala waca (bafa) bequngquluzile emakhayeni abo",
      "Abo babephikisa uShu’ayb baba ngathi abazanga bahlala apho. Abo babephikisa uShu’ayb baba ngabalahlekelwa",
      "Emkile ke uShu’ayb kubo wathi: “Hini na bantu bakuthi! Mna ndiwuvakalisile uMyalezo weNkosi yam kuni ndaninika icebiso elilungileyo. Ndiya kuthini na ke ngoko ukuba lusizi ngentshabalalo yabantu abangakholwayo.”",
      "Kananjalo Akukho Mprofeti Sakha Samthumela nakwesiphi na isixeko (bangamphikisi) kodwa Sabahlasela abantu baso (isixeko eso) ngentsokolo yobuhlwempu obunzima nelahleko yempilo, khon’ukuze bazithobe (baguquke)",
      "Saza saguqula okungendawo kwaba kokulungileyo, bada banda ngobuninzi nasebutyebini, bathi: Oobawo bethu bachukunyiswa kokungendawo nokulungileyo.” Sabahlasela ke Thina ngequbuliso bengalindelanga",
      "Ke kaloku ukuba abantu bezixeko babekholiwe baba noloyiko (luka-Allâh), inene Thina SaSiya kubavulela iintsikelelo ezivela ezulwini nasemhlabeni, kodwa basuka babaphikisa (abaThunywa) Sabahlasela ke Thina ngoko babekwenza",
      "Ingaba abantu bezixeko babeziva bekhuselekile na ngokuchasene nokuza kwesohlwayo seThu (kubo) ebusuku lo gama babesalele",
      "Makube mhlawumbi abantu bezixeko babeziva bekhuselekile na ngentlazane lo gama babesadlala, (bonwabile)",
      "Ingaba babeziva bekhuselekile na ngokuchasene necebo lika- Allâh? Akukho bani uziva ekhuselekile ngokuchasene necebo lika-Allâh ngaphandle kwabantu abangabalahlekelwa",
      "Kanti akude kucace na kwabo bawuphila ilifa umhlaba belandela emva kwabangaphambili kubo ababekuwo, okokuba, ukuba SaSithandile, ngeSaSibohlwayile ngezono zabo. Kananjalo Thina Siyazitywina iintliziyo zabo khon’ukuze bangeva nto",
      "Ezo zizixeko eSibalisa ibali lazo kuwe (wena Muhammad). Ke kaloku Inene kwafika abaThunywa bazo kuzo benemiqondiso ecacileyo, kodwa bona babengekhe bakholwe koko babesele bekwalile kwantlandlolo. Uzitywina kanjalo ke uAllâh iintliziyo zabangakholwayo",
      "Ke kaloku uninzi lwabo Salufumana lungenanyaniso kwiminqophiso yalo, endaweni yoko uninzi lwabo Salufumana ngenene lungabenzi bobubi",
      "Emva kwabo ke Sathumela uMûsâ nemiqondiso yeThu kuFir’awn neenkosi zakhe, kodwa ngobugwenxa (babo) azanga bayamkele. Jonga ke ukuba sabanjani na isiphelo sabenzi bobutshinga",
      "Ke kaloku uMûsâ wathi: “Hini na Fir’awn! Inene mna ndinguMthunywa ovela kwiNkosi yamaphakade.”",
      "Kolunga kum ukuba ndingathethi ngoAllâh koko ibe yinyaniso kuphela. Mna ndize kuwe ndisuka eNkosini yakho nomqondiso ocacileyo. Ke khulula aBantwana bakwaSirayeli bahambe nam.”",
      "UFir’awn wathi: “Ukuba uze nomqondiso, yiza nawo ngaphambili siwubone, ukuba ungomnye wabo banenyaniso.”",
      "Wajula intonga yakhe uMûsâ, khangela ke! (Nantso) iba yinyoka ngokucacileyo",
      "Waza wakhupha isandla sakhe, khangela ke (naso) sisiba mhlophe kwababesibukele",
      "Iinkosi zabantu bakwaFir’awn zathi: “Inene lo, yingcungela yomenzi wemilingo",
      "Yena ufuna ukunikhupha ezweni lenu, nicebisa ntoni na ke nina ngaye?”",
      "Bathi bona: “Mbekeni yena nomntakwabo bucala (okwethutyana), nithumele izigidimi ezixekweni ukuba ziqokelele",
      "Zize nazo zonke iingcaphephe zokwenza imilingo",
      "Bafika ke abenzi bemilingo kuFir’awn bathi: “Inene siya kuba nomvuzo omhle na ukuba sibe ngaboyisileyo?”",
      "Wathi yena (uFir’awn): “Ewe nje, ngapha koko nina niya kuba ngabasondeleyo kum (ngokwesikhundla).”",
      "Bathi bona: “Hini na Mûsâ! Ingaba nguwe okanye sithi na abaza kuqala bajule?”",
      "Wathi yena: “Julani (kuqala).” Bajula ke, bawathakatha amehlo abantu, bafaka uloyiko kubo, babonisa umlingo omkhulu (apho)",
      "Ke Thina Satyhila kuMûsâ (okokuba): “Jula eyakho intonga.” Khangela! Yabuginya ngoko nangoko bonke ubuxoki ababebubonisa (apho)",
      "Ngaloo ndlela yaba ke inyaniso iyangqineleka, kwaza konke oko babekwenzile akwabi nto yanto",
      "Ke kaloku baba ngaboyisiweyo, bemka apho behlazekile",
      "Abenzi bemilingo bawa phantsi baqubuda",
      "Bathi: “Siyakholwa thina kwiNkosi yamaphakade.”",
      "“INkosi kaMûsâ noHârûn.”",
      "UFir’awn wathi: “Nikholwe kuye ndinganinikanga mvume kusini na? Inene le, eli liqhinga eniliqulunqileyo esixekweni ukuze nikhuphe abantu baso (kuso), kodwa niza kwazi kungekudala",
      "Inene mna ndiya kuninqumla izandla zenu neenyawo ngokuphikisana kwamacala (isandla sokunene nonyawo lokhohlo), ndize ndinibethelele emnqamlezweni nonke.”",
      "Bathi bona: “Inene thina siya kubuyela eNkosini yethu.”",
      "Wena (Fir’awn) uyaziphindezela kuthi ngenxa yokuba sikholiwe kwimiqondiso yeNkosi yethu ethe yafika kuthi! Nkosi yethu thulula phezu kwethu ukunyamezela, usenze kananjalo sife singamaMuslim.”",
      "Iinkosi zabantu bakwaFir’awn zathi: “Ingaba niza kumyeka na uMûsâ nabantu bakhe basasaze ubutshinga ezweni, anishiye nina noothixo benu?” (UFir’awn) wathi: “Siza kubulala oonyana babo, sishiye iintombi zabo ziphila yaye thina inene sinamandla phezu kwabo angenakuphikiswa.”",
      "UMûsâ wathi kubantu bakubo: “Funani uncedo kuAllâh, nibe nomonde. Inene, umhlaba ngoka-Allâh. Uwunika lowo Athande ukumnika kwizicaka zaKhe. Ukuba ube lilifa kuye, kananjalo isiphelo sesabahlonela (uAllâh).”",
      "Bathi bona: “Thina sifumene ubunzima phambi kokuba wena uze kuthi, kanti kusenjalo nangoku sele wena ufikile kuthi.” Wathi yena; “Kungenzeka ukuba iNkosi yenu Izitshabalalise iintshaba zenu, Ize yenze nina nibe ziindlalifa emva kwazo ehlabathini, ukuze Inijonge ukuba niya kuqhuba njani na nina.”",
      "Kananjalo Sabohlwaya abantu bakwaFir’awn ngeminyaka yembalela nonqongophalo lweziqhamo (nezityalo) khon’ukuze bakhumbule (baqiqe)",
      "Kodwamaxaonkekufikaokulungileyokubobabedlangokuthi: “Oku kokwethu,” ze xa behlelwe kokubi bakuthabathe ukuba ngumhlola (weshwangusha) odibene noMûsâ nabo bakunye naye. Nakanye, inene imihlola ivela kuAllâh koko abaninzi kubo abazi",
      "Bathi kuMûsâ: “Enokuba ungeza nowuphi na umqondiso khon’ukuze wenze ubugqi kuthi, asisokuze sikholwe kuwe thina.”",
      "Ke kaloku Sathumela isikhukula kubo, iinkumbi, iintwala, amasele, negazi ukuba zibe yimiqondiso kubo kodwa bona bathi gqolo ukuba nenkukhumalo, kananjalo bona baya babangabo bangabenzi bobubi",
      "Ke kaloku sathi isohlwayo sisakuba phezu kwabo, (baqala) bathi: “Hini na Mûsâ sicelele eNkosini yakho ngenxa yesithembiso saYo kuwe. Ukuba usisusile isohlwayo kuthi, thina siya kukholwa kuwe inene nangeyaniso, yaye siya kubakhulula aBantwana bakwaSirayeli bahambe nawe.”",
      "Kodwa Sathi Sisakusisusa isohlwayo kubo ixesha elimiselweyo ekwakufuneke befikelele kulo, khangela ke! Basaphula isithembiso sabo",
      "Sathabatha impindezelo Thina kubo. Sabatshonisa elwandle, kuba baphikisa imiqondiso yeThu ababi nankathalo ngayo",
      "Kananjalo Senza abantu ababecingelwa ukuba akukho yabo yangaboabaphilailifaiziphalukazomhlabaeziseMpumalanga neziphaluka zawo eziseNtshonalanga eSasizisikelele. Ke kaloku ilizwi elilungileyo leNkosi yakho lazaliseka kuBantwana bakwaSirayeli, ngenxa yokunyamezela kwabo. Kananjalo Sayitshabalalisa yaphela nya imisebenzi emikhulu nezakhiwo zakwaFir’awn ezazakhiwe ngabantu bakhe",
      "Sabuyisa aBantwana bakwaSirayeli ngokunqumla ulwandle, (endleleni) badibana nabantu ababezinikele kunqulo lwabo lwezithixo. Bathi (aBantwawa bakwaSirayeli): “Hini na Mûsâ senzele nathi uthixo njengoko nabo benoothixo.” Wathi yena: “Inene, nina ningabantu abangazi nto.”",
      "“Aba bantu baza kutshatyalaliswa ngenxa yale nto bazinikele kuyo. Yaye yonke imisebenzi yabo ayinto yanto.”",
      "Wathi yena: “(Nina nithi) mandinifunele omnye uthixo ngaphandle koAllâh, ekubeni Yena Enenze nangentla kunendalo yonke?”",
      "Yabonani Thina Sanihlangula kubantu bakwaFir’awn, ababeningcungcuthekisa ngesona sibi isohlwayo, bebulala oonyana benu bashiye abasetyhini benu, olo lwaba luvavanyo olukhulu oluvela eNkosini yenu",
      "Ke kaloku satyumbela uMûsâ iintsuku ezingamashumi amathathu, Saza Songeza nezinye ezilishumi, walifeza ke uMûsâ ithuba (elo wayelityunjelwe) yiNkosi yakhe leentsuku ezingamashumi amane. Wathi uMûsâ kumntakwabo uHârûn: “Thabatha indawo yam wena kubantu bakuthi, wenze (izinto) ngeNdlela eLungileyo, ungalandeli indlela yabenzi bobubi.”",
      "Ekufikeni kukaMûsâ endaweni (leyo) yeThu nangexesha elalimiselwe SiThi, iNkosi yakhe Yathetha naye; wathi yena: “O Nkosi yam! Ndibonise uBuqu baKho khon’ukuze ndikubone.” Wathi uAllâh: “Awunako ukuNdibona Mna, kodwa jonga intaba (le); ukuba ithe yema ngxishi endaweni yayo, uya kuNdibona ke.” Yathi iNkosi yakhe Isakuvela entabeni, Yayenza yasabalaka yaba luthuli, uMûsâ wawa, wafa isiqaqa. Ke kaloku wathi esakubuyela ezingqondweni zakhe: wathi, “Uzuko malube kuWe, mna ndiguqukela kuWe yaye mna ndingowokuqala kwabo bakholwayo.”",
      "UAllâh Wathi: “Hini na Mûsâ, Mna Ndikukhethile wena phezu kwabantu, ngemiyalezo yaM nangokuthetha kwaM (kuwe) ke kubambe nkqi oko Ndikunike kona, kananjalo ube ngomnye wabo banombulelo.”",
      "Ke kaloku Sambhalela isifundo emacwecweni esiza kuboniswa kuzo zonke izinto nengcaciso yezinto zonke. Bambelela ke kwezi (mfundiso) womelele ngamandla, Uyalele abantu bakuni kananjalo ukuba bathabathe okulungileyo apho (kwezo mfundiso). Mna ndiya kunibonisa ikhaya labenzi bobubi",
      "Ndiya kubajika bemke kwimiqondiso yaM abo baziphatha ngenkukhumalo emhlabeni, ngokungekho lungelweni, kananjalo xa beyibona imiqondiso abayi kukholwa kuyo. Naxa bebona iNdlela yobungcwele abayi kuyithabatha njengendlela, kodwa xa bebona indlela yobugwenxa baya kuyithabatha loo ndlela, oku kungenxa yokuba beyalile imiqondiso yeThu bengenankathalo ngayo",
      "Ke kaloku abo baphika iiVesi zeThu nendibano yakwelizayo, ayinto yanto imisebenzi yabo. Ingaba ikhona na enye into abaza kubuyekezwa ngayo ngaphandle koko babekwenza",
      "Kananjalo abantu bakaMûsâ akungabikho (uMûsâ) bazenzela umfanekiso\t(oqingqiweyo)\twethole\tngezacholo\tzabo elalinesandi (elalisenza). Babengaboni na ukuba lalingekhe likwazi ukuthetha lingekhe libakhokele nokubakhokela eNdleleni ethe Tye? Balithatha (balinqula) lona baza baba ngabenzi bobubi",
      "Bathi ukuzisola kwabo sele bebona ukuba basekulahlekeni, (baqala) baguquka bathi: “Ukuba iNkosi yethu Ayinakuba nanceba kuthi, Isixolele, siya kuba ngabalahlekelwa.”",
      "Ke kaloku ekubuyeni kukaMûsâ ebuyela kwabakubo, enomsindo, ekhathazekile, wathi: “Yini na ukuba nenze into engcole kangaka8 ndakungabikho, nikhawuleze nangxama na naya phambili ngokuphathelene nomcimbi weNkosi yenu? “ Waza yena wawalahla phantsi amacwecwe, wabamba umntakwabo ngeenwele wamtsalela kuye. UHârûn wathi: “Hini na mntwana kamama! Inene abantu bandithabathe njengomntu ekungekho yakhe yaye bebesele beza kundibulala, musa ke ngoko ukwenza iintshaba zigcobe ngam, ungandidibanisi kananjalo mna nabantu abangabenzi bobubi.”",
      "UMûsâ wathi: “O Nkosi yam ndenzele inceba mna nomntakwethu, Usingenise kananjalo eNcebeni yaKho Wena Sozinceba wabo banenceba",
      "Inene abo bathabatha ithole (balinqula) ingqumbo yeNkosi yabo nokunyeliswa kuya kuza phezu kwabo kubomi beli hlabathi. Sibabuyekeza kanjalo ke abo baqamba ubuxoki",
      "Ke bona abo benza izenzo ezingcolileyo baza baguquka emva koko bakholwa nokukholwa inene, iNkosi yakho ngapha koko nguMxoleli uSozinceba",
      "Ke kaloku wathi umsindo kaMûsâ ukudamba kwawo, wawathabatha amacwecwe; kuwo apho kwakubhalwe isiKhokelo nenceba kwabo bayoyikayo iNkosi yabo",
      "UMûsâ wakhetha amadoda angamashumi asixhenxe (angawona alungileyo) kubantu bakubo. Ewakhethela ixesha leThu elityunjiweyo nendawo yokuhlangana, bathi bakuhlaselwa yinyikima evuthuzayo, (uMûsâ) wathi: “O Nkosi yam, ukuba Ubuthandile ngowusitshabalalisile ndawonye nam kwangaphambili; Uza kusitshabalalisa na ngenxa yezenzo zabazizidenge phakathi kwethu? Ukuba (oku) kulucikido Olahlekisa ngalo lowo Uthande ukumlahlekisa Ugcine Othande ukumgcina ekwisiKhokelo, Wena UnguMkhuseli wethu, Sixolele thina, Ube nenceba kuthi: kuba Wena UnguMxoleli Ongaphezulu kunabo baxolelayo.”",
      "“Yenza kube ngummiselo kuthi okulungileyo kweli hlabathi, nakuBomi oBuzayo. Inene thina siguqukela kuWe.” Wathi Yena: “Isohlwayo saM Ndohlwaya ngaso lowo Ndithe Ndathanda ukanti iNceba yaM igubungela izinto zonke. Yona Ndiya kuyenza ummiselo kwabanyulu, abanikela ngeZakâh nabo bakholwa kwimiqondiso yeThu.”",
      "Abo balandela, uMthunywa, onguMprofeti ongakwazi kufunda nakubhala9, yena kanye lowo bamfumana echazwe kwiTorah nakwi-Injîl. Yena ubayalela okulungileyo abalele okungendawo, abavumele okulungileyo okusemthethweni, aze abalele okungendawo okungekho mthethweni. Abakhulule kwimithwalo yabo enzima nakwizibophelelo ezabekwa phezu kwabo. Ke bona abo bakholwayo kuye baya kumhlonipha, bamncedise yena, balandele nokhanyiselo (lwe’Kur’ân) ethunyelwe kuye, ngabo ke abaya kuphumelela",
      "Yithi (Muhammad): “Hini na bantu! Inene mna ndithunyelwe kuni nonke njengoMthunywa ka-Allâh Olongamelo lwamazulu nomhlaba ilolwaKhe. Akukho thixo wumbi ngaphandle kwaKhe. NguYe Onika ubomi Enze ukufa. Ke kholwani kuAllâh noMthunywa waKhe ongakwazi kufunda nakubhala, (uMthunywa) okholwa kuAllâh namaZwi aKhe (i’Kur’ân), kananjalo mlandeleni yena khon’ukuze nikhokeleleke",
      "PhakathikwabantubakuloMûsâkukhoabantuababekhokelela (abantu) enyanisweni bamisele ubulungisa ngako oko",
      "Sabahlula baba zizizwe ezilishumi elinambini. Satyhila kuMûsâ ngethuba abantu bakubo babemcela amanzi, (Sathi kuye): “Betha idwala ngomsimelelo wakho,” kwatsawula imithombo elishumi elinambini kulo, qela ngalinye kubo layazi indawo yalo yamanzi. Sabakhusa (ngethunzi) lamafu Sabathumelela imana nezagwityi (Sathi): “Yityani izinto eSinipha zona.” Ke kaloku abazanga baSenze bubi Thina koko bazenza bona buqu",
      "Ke kaloku kwathi kusakuthiwa kubo: “Hlalani kwesi sixeko (iYerusalem) nitye naphi na apho nithande khona kuso, nithi, “(O Allâh)! Sixolele izono zethu; ningene elusangweni niqubude (ngokuzithoba), Siya kunixolela iziphoso zenu. Siwandisele (umvuzo) amalungisa.”",
      "Kodwa abo bangabenzi bobugwenxa phakathi kwabo, baliguqula ilizwi ababelinikiwe (ukuba balithethe). Ke Thina Sathumela isohlwayo emazulwini ngenxa yobugwenxa ababenzayo",
      "Khawubabuze (Muhammad) ngesixeko esasingaselwandle; ukugabadela kwabo ngokuphathelene nombandela weSabatha, ngexesha apho iintlanzi zabo zaya zaphuma zeza kubo ngomhla weSabatha, kodwa zingaphumi zize kubo ngemini ekungeyoSabatha. Salwenza lwaba njalo ke uvavanyo kubo, kuba babedla ngokuvukela imiyalelo ka- Allâh",
      "Bathi abanye abantu phakathi kwabo besakuthi: “Kanjani na ukuba nishumayeze abantu ngoAllâh Asele Eza kubatshabalalisa okanye Abohlwaye ngesohlwayo esibuhlungu? (Abashumayeli bathi): “Senzela ukuba (thina) singabi natyala eNkosini yenu [uAllâh, (kuba)] mhlawumbi baya kumoyika uAllâh.”",
      "Bathi ke besakuzilibala iinkumbuzo ezo babezinikiwe, Sabasindisa abo babesalela ukwenziwa kobubi, kodwa Sabahlasela abo babesenza ubugwenxa ngesohlwayo esibuhlungu kuba babedla ngokuba ngabavukeli bemithetho ka-Allâh",
      "Ke kaloku bathi besakugabadela bayitsiba imida yoko kwakungavumelekanga kubo, Sathi kubo, “Yibani ziinkawu, nideleke nichaswe.”",
      "Kananjalo iNkosi yakho Yathi Iza kumana Ithumela ngokuchasene nabo (abantu) abaza kubohlwaya ngesingcungcuthekiso esiya kuba lihlazo kude kube nguMhla woVuko. Inene iNkosi yakho Iyakhawuleza ngempindezelo (kwabangenantobeko) Ukanti InguMxoleli, uSozinceba",
      "Kananjalo Sabahlula-hlula baba ngamaqela-ngamaqela emhlabeni: Abanye kubo baba ngamalungisa, abanye kubo bakude kuloo nto. Sabalinga ke Thina ngokulungileyo nangokungalunganga khon’ukuze baguqukele (kuAllâh)",
      "Emva kwabo kwalandela isizukulwana (esingcolileyo) esaba nelifa lesiBhalo. Kodwa sasuka (esi sizukulwana) sazikhethela izinto zobomi beli phakade (abantu baso) besithi: “Siya kuxolelwa thina (ngabo bonke ubugwenxa esibenzileyo).” Kananjalobathixa(bephinda) bedibananezintoezikukungcola (zeli hlabathi abazithandayo) baphinde bazenze [kwakhona. (Kanti)], kwakungathatyathwanga mnqophiso weNcwadi na nabo wokuba abayi kuthetha nantoni na ngoAllâh ngaphandle kwenyaniso? Kodwa babekufundile nje okungaphakathi kuyo (iNcwadi). Ke lona ikhaya loBomi oBuzayo lilona lingcono kwabo bangamalungisa (ukuba) niyaqonda phofu",
      "Ke bona abo babambelela baqine eNcwadini, (benze iimfundiso zayo), benze iSalâh, Inene Asinakuze Siwulahle umvuzo wabo benza imisebenzi yobulungisa",
      "Nikhumbule kananjalo ukuba Sanyusa intaba phezu kwabo yange ngathi luphahla, babecinga ukuba iza kuwa phezu kwabo; Sathi thina: “Bambelelani niqine koko Sininike kona, nikhumbule okungaphakathi apho khon’ukuze noyike uAllâh niMthobele Yena",
      "Yabonani Yathi iNkosi yakho Isakukhupha imbewu kubantwana baka-Adam ezinqeni zabo, Yabenza (iNkosi yabo) bangqina ngokwabo (Isithi) AndiyoNkosi yenu na? Bathi bona: “Ewe! Siyangqina Thina,” (kuba hleze nithi ngeMini yomGwebo, “Inene thina besingazi nto ngako oku.”)",
      "Kungenjalo hleze nithi: “Yayingoobawo bethu mandulo kuphela abathabatha amahlulelane bawanqula noAllâh, thina siyinzala eyavela emva kwabo; Ingaba Uya kusohlwaya na ngenxa yezenzo zabantu ababelandela ubuxoki?”",
      "Sizicacisa kanjalo ke iiVesi ngengcombolo, khon’ukuze babuye (beze enyanisweni)",
      "Bacengcelezele (Muhammad) ibali lalowo Samnika imiqondiso yeThu, kodwa wasuka wayijula kude yena; Waza uShaytân wamlandela waba ngomnye wabo balahlekileyo",
      "Ukuba Sasithandile, ngeSamphakamisayo ngayo (imiqondiso leyo) kodwa yena wasuka wabambelela ehlabathini, walandela iinkanuko zakhe ezingento yanto. Ke kaloku umzekeliso wakhe ngumzekeliso wenja: ethi (xa uyigxotha ijingise ulwimi lwayo ngaphandle okanye uyiyeke, ibe isajingisa ulwimi lwayo ngaphandle). Lowo ngumzekeliso wabantu abala iiVesi zeThu. Babalisele amabali ke ngoko kuba hleze baqiqe",
      "Mbi (kanobom) umzekeliso wabantu abaphika iiVesi zeThu besenza ububi eziqwini zabo",
      "Abo bakhokelelwe nguAllâh, bakhokelelekile, ukanti abo Ababeke ekulahlekeni abo ngabalahlekelwa",
      "Kananjalo inene, Thina Sidale uninzi lweejinn nabantu sibadalela isiHogo. Bona baneentliziyo abangaqiqi nto ngazo, banamehlo abangaboni nto ngawo, baneendlebe abengeva nto ngazo. Banjengeenkomo, ewe, balahleke nangaphezulu kunazo; bona, bangabangaphulaphuliyo",
      "(Onke) amagama amahle ngaka-Allâh, ke kaloku bizani kuYe ngawo, nizikhwebule kwiimbutho zabo baphika amagama aKhe. Bona baza kubuyekezwa ngoko bakwenzayo",
      "Kananjalo phakathi kwabo Sibadalileyo kukho abantu abakhokelela (abanye) enyanisweni, bamisele ubulungisa ngayo",
      "Abo bala iiVesi zeThu, Siya kumana Sibahlasela, ngesohlwayo ngeendlela abangazicingi nokuzicinga",
      "Mna Ndibanika ixeshana; Inene isicwangciso saM sinamandla",
      "Kanti abaqondi na? Akukho kuphambana kuwabo (uMuhammad). Yena nguMlumkisi ocace gca",
      "Abaqwalaseli na kulongamelo lwamazulu nomhlaba nakuzo zonke ezinye izinto uAllâh Azidalileyo; kwanokuba kusenokwenzeka ukuba isiphelo sobomi bazo sele sikufutshane. Nguwuphi omnye uMyalezo emva kwalo abaza kukholwa kuwo",
      "Lowo uAllâh Amlahlekisileyo akukho bani unokumkhokela kananjalo Yena ubayeka bafathule ngobumfama ekugabadeleni kwabo",
      "Bakubuza ngeYure10 ukuba liya kuba nini na ixesha lenzaliseko yayo. Yithi wena: “Ulwazi loko luseNkosini yam, akukho mntu unokulityhila ixesha layo ngaphandle kwaKhe. Hayi ubunzima bomthwalo wayo ukususela emazulwini kuse emhlabeni. Ayiyi kufika kuni ngaphandle (kokufika) ngequbuliso.” Babuza kuwe ngokungengathi unolwazi olungcono ngayo. Yithi: “Ulwazi ngayo lukuAllâh (Yedwa) kodwa uninzi lwabantu alwazi nto.”",
      "Yithi (Muhammad): “Mna andinamandla akuzinceda nakuzonzakalisa ngaphandle koko uAllâh Akuvumeleyo. Ukuba bendinalo ulwazi lokungabonwayo, ngesele ndaziqokelelela imfumba yobutyebi kwaye bekungayi kubakho bubi bunokundihlela. Mna, kuphela ndinguMlumkisi nomzisi weendaba ezilungileyo kubantu abakholwayo.”",
      "NguYe Odale nina ngesiqu somntu omnye, Waza Wadala umfazi wakhe emkhupha kwakuye khon’ukuze onwabele uvuyo lokuhlala naye. Wathi esakwabelana naye ngesondo, wamitha wathwala umthwalo (lowo) ngokulula, kodwa wathi usakuya ubanzima (umthwalo) bathandaza kuAllâh iNkosi yabo bobabini (bathi): “Ukuba Ungasipha umntwana onyulu, siya kuba ngabanye babo banombulelo (kuWe).”",
      "Kodwa wathi Esakubapha umntwana onyulu, basuka bayamanisa amahlulelane11 kuYe (uAllâh) malunga noko Abaphe kona. Uphakamile Yena, Mkhulu Ungentla kwako konke oko bakwayamanisa naYe njengamahlulelane",
      "Ingaba babenza amahlulelane ka-Allâh na abo kungekho nto bayidalayo kodwa ingabo abadaliweyo",
      "Akukho luncedo banokubanika lona, bengekhe bazincede kwabona buqu",
      "Xa nibabizela kwisiKhokelo abanilandeli. Kuyafana kubo nokuba ungababiza okanye uthule cwaka",
      "Abo nibiza kubo ngaphandle koAllâh zizicaka nabo njengani. Bizani ke ngoko kubo baniphendule ukuba ninenyaniso",
      "Ingaba banazo iinyawo zokuhamba? Okanye banazo izandla zokubamba? Okanye banawo amehlo okubona okanye banazo iindlebe zokuva? Yithi (Muhammad) “Bizani loo mahlulelane enu, nakugqiba niqulunqe ngam, ningandimeli nokundimela!”",
      "Inene owam uMkhuseli nguAllâh, Othumele iNcwadi kwaye Yena Uyawakhusela amalungisa",
      "“Ke bona abo nibiza kubo ngaphandle kwaKhe abanako ukuninceda bengekhe bazincede kwabona buqu.”",
      "Xa nibabizela kwisiKhokelo, abeva, usuke ubabone bekuthe ndla ngamehlo, kodwa bengaboni",
      "Bonakalisa inceba (kubo), uyalele okulungileyo, uzikhwebule kwabazizidenge",
      "Ke kaloku xa umsebezi wokungcolileyo ekufikela evela kuShaytân, cela ukhuseleko ngoAllâh. Inene Yena nguSokuva, uSolwazi",
      "Inene abo bamoyikayo uAllâh, xa befikelwa yingcinga engcolileyo isuka kuShaytân, baye bakhumbule uAllâh baze emva koko babone (okuyinyaniso)",
      "Kodwa bona abantakwabo bagaxeleka (bangene) nzulu ekulahlekeni, yaye abapheleli kufutshane",
      "Kwaye ukuba awuzi nammangaliso kubo, bathi: “Kutheni ungezi nawo nje?” Yithi wena: “Mna ndilandela oko kutyhilwa kum kuvela eNkosini yam.” Le (‘Kur’ân) ayinto yimbi ngaphandle kokuba bubungqina obuvela eNkosini yenu, isisiKhokelo neNceba kubantu abakholwayo",
      "Ke kaloku xa icengcelezwa i’Kur’ân, yiphulaphuleni, nizole cwaka khon’ukuze nizuze ukwenzelwa inceba",
      "Yikhumbuleni iNkosi yenu ngaphakathi kuni ngentobeko nangoloyiko ngamazwi angakhwaziyo ekuseni, nangenjikalanga kananjalo musani ukuba ngabo bangenankathalo",
      "Inene abo bakunye neNkosi yakho abakhe bakukhukhumalele ukwenza izenzo zonqulo kuYo, koko bayaYizukisa Yona ngeendumiso zaYo, baqubude phambi kwaYo"
    ]
  },
  {
    "chapter": 8,
    "versesCount": 75,
    "verses": [
      "Bayakubuza wena (Muhammad) ngeenzuzo zemfazwe. Yithi: “Iinzuzo zezika-Allâh noMthunywa.” Ke yoyikani uAllâh nilungise yonke imibandela eninembambano ngayo phakathi kwenu, nithobele uAllâh noMthunywa waKhe (uMuhammad) ukuba ningamakholwa",
      "Amakholwa kuphela ngabo bathi xa kukhankanywa uAllâh, bazive benokungcangcazela ezintliziyweni zabo naxa iiVesi zaKhe zicengcelezwa kubo, bande elukholweni; yaye bona babeka ithemba labo eNkosini yabo",
      "Abenza iSalâh, bachithe (kumalizo) ngoko sibaphe kona",
      "Abanjalo ke ngamakholwa okwenene. Okwabo iya kuba yimigangatho yentlonipheko eNkosini yabo, noxolelo nembonelelo yobubele",
      "Njengoko iNkosi yakho wena (Muhammad) Yakwenza ukuba uphume emzini wakho ngenyaniso; Inene inxalenye phakathi kwabo bakholwayo yayikuchasile oko",
      "Bexoxa bephikisana nawe ngenyaniso emva kokuba yayisele yenziwe yacaca kubo, basuka babangathi baqhutyelwa ekufeni bejongile",
      "Khumbulani kananjalo ngethuba uAllâh Enithembisa ngelinye iqela lomkhosi wotshaba ukuba liya kuba lelenu, kodwa ke uAllâh Wathanda ukumisela inyaniso ngelizwi laKhe, nokuba Anqumle iingcambu zabangakholwayo",
      "Khon’ukuze Enze inyaniso ibe noloyiso Abuyisele (umva) ubuxoki bungabi nto yanto, nangona abenzi bobubi beyichasile nje (inyaniso)",
      "(Nikhumbule) okokuba nina nacela uncedo eNkosini yenu Yaza Yaniphendula (Isithi): “Ndiya kunincedisa ngewaka leengelosi, enye emva kwenye zilandelelana",
      "UAllâh Wakwenza oko ukuba kube ziindaba ezivuyisayo, kwanokuba iintliziyo zenu zibe sekuphumleni ngako oko. Kananjalo alukho uloyiso ngaphandle koluvela kuAllâh. Inene uAllâh nguSomandla, uSobulumko",
      "Nikhumbule kananjalo okokuba Yena Wanigquma ngobuthongo ukuba bube lukhuseleko lwenu, Wenza namanzi (emvula) ukuba ehle phezu kwenu esuka esibhakabhakeni, ukunihlambulula ngawo, Asuse iingcinga zokungcola zikaShaytân kuni, nokunomeleza iintliziyo zenu, Wanomeleza neenyawo zenu",
      "Khumbulani kananjalo okokuba iNkosi yenu Yatyhila kwiingelosi (Yathi): “Mna Ndikunye nani, ke yomelezani abo bakholwayo. Ndiya kufaka ixhala ezintliziyweni zabo bangakholwayo, bageceni ke ezintanyeni, nibaxabele iminwe yabo yonke neenzwane (zabo).”",
      "Oku kungenxa yokuba baye badelela abaMthobela uAllâh noMthunywa waKhe. Nabani na ke lowo udelela, angaMthobeli uAllâh noMthunywa waKhe, kulowo Wohlwaya kabuhlungu uAllâh",
      "Esi sisohlwayo senu, singcamleni ke; kananjalo inene kwabo bangakholwayo iya kuba sisohlwayo soMlilo",
      "Hininaninabakholwayo! Xanihlangenenabobangakholwayo edabini, ningaze nijike nize ngomva kubo",
      "Ke lowo uthe wabazela ngomva ngemini enjengaleyo ngaphandle kokuba uya kuba ehlenga-hlengisa ngendlela yemfazwe, okanye ehlehla umva esiya kumabutho (ecala lakhe), uya kuba uzitsalela ingqumbo ka-Allâh. Kanti nekhaya lakhe liya kuba sisiHogo, hayi ububi besiphelo solo hambo",
      "Ayinini enababulalayo koko nguAllâh Owababulalayo. Nawe Wena (Muhammad) kwakungatshuli wena xa wawutshula (iintolo zakho) koko nguAllâh Owayetshula, khon’ukuze Acikide amakholwa ngovavanyo olulungileyo luphuma kuYe. Inene uAllâh nguSokuva, uSolwazi",
      "Le yinyaniso yaye ngenene uAllâh Uyalubhangisa uqulunqo lwenkohliso lwabangakholwayo",
      "Ukubanina(bangakholwayo) benisolokonithandazelauloyiso nomgwebo, umgwebo ufikile ke ngoku kuni; ukanti ukuba niyayeka kobangcono (oko) kuni, ukanti ukuba niphindela kwasedabini naThi Siyaphindela, ukanti imikhosi yenu ayiyi kuninceda nto; enokuba ingaba mikhulu kangakanani na; Inene uAllâh Ukunye nabakholwayo",
      "Hini na nina bakholwayo! Thobelani uAllâh noMthunywa waKhe, ningajiki nimshiye yena nisiva",
      "Kananjalo ningabi njengabo bathi: “Sivile”, kodwa bengevanga nto",
      "Inene! Ezona zidalwa zibi ziphilayo kuAllâh zizithulu nezimumu, ezingaqiqiyo",
      "Ukuba uAllâh Ebe nento Ayaziyo elungileyo ngabo, Ebeya kubenza bamamele; ukanti enokuba Ebengabenza bamamele, bebeza kuphinda bajibilike baphikise",
      "Hini na nina bakholwayo! Mphenduleni uAllâh noMthunywa xa Enibizela koko kuza kuninika ubomi, nazi kananjalo okokuba uAllâh Uyafika phakathi komntu nentliziyo yakhe. Kananjalo inene nina niza kuqokelelwa kuYe nonke",
      "Kananjalo yoyikani isilingo esingachaphazeli nje abo benu benza ububi (koko sichaphazela bonke abalungileyo nabangendawo). Nazi ukuba uAllâh Unesohlwayo esibuhlugu kakhulu",
      "Khumbulani ukuba nanibambalwa ningenamandla elizweni, nisoyika nokuba abantu banganiqweqwedisa, kodwa Yena Wanibonelela ngendawo yokhuseleko, Wanomeleza ngoncedo\tlwaKhe,\tWanibonelela\tkananjalo\tngezinto ezilungileyo khon’ukuze nibe nombulelo",
      "Hini na nina bakholwayo! Ningamngcatshi uAllâh noMthunywa waKhe, ningangcatshi nezinto ezigciniswe kuni nisazi",
      "Yazini kananjalo okokuba izinto zenu nabantwana benu bazizilingo kuni kanti eneneni kuAllâh kukho umvuzo omkhulu",
      "Hini na nina bakholwayo! Ukuba niyathobela noyike uAllâh, Yena Uya kuninika iFur’kân1 Aze Anicamagushele izono zenu, Anixolele; Yaye uAllâh nguMnini buBele oMkhulu",
      "Ukhumbule ukuba abangakholwayo baqulunqa ngawe (Muhammad) (befuna) ukukubamba, okanye bakubulale, okanye bakugxothe (kowenu); baqulunqa ke naYe uAllâh Waqulunqa, kanti uAllâh nguYena uqulunqa ngaphezulu kunabaqulunqi",
      "Xa iiVesi zeThu (ze’Kur’ân) zicengcelezwa kubo bathi: “Sivile; nathi sithanda singayitsho into efana nale. Le (‘Kur’ân) asinto yimbi ngaphandle kokuba ziintsomi zabantu bakudala.”",
      "Khumbula ukuba bathi: “O Allâh! Ukuba ngaba le ‘Kur’ân iyinyaniso evela kuWe ngenene, Thulula amatye phezu kwethu avela esibhakabhakeni kaloku, kungenjalo Uthobe isohlwayo esibuhlungu phezu kwethu.”",
      "UAllâh Akayi kubohlwaya lo gama wena (Muhammad) usephakathi kwabo, Engayi kubohlwaya lo gama bezicelela uxolelo lwezono (kuAllâh)",
      "Uya kuthini ukungabohlwayi uAllah ekubeni bona bethintela abantu ukuba bangangeni eMasjid eNgcwele, ekungekho balindi bayo ngaphandle kwabanyulu. Kodwa uninzi lwabo alwazi",
      "Imithandazo yabo eNdlwini ka-Allâh yayingento yanto ngaphandle kokusebeza nokuqhwaba izandla. Ke ngoko ngcamlani isohlwayo kuba kaloku nina naye nangakholwa",
      "Inene abo bangakholwayo, bade bachithe nobutyebi babo ukwenzela ukuthintela abantu bangangeni eNdleleni ka- Allâh, baza kuqhubeka ukwenza loo nto kodwa ekugqibeleni iza kuphethuka ibazisele imbandezelo phezu kwabo yaye futhi baza koyisakala. Abo bangakholwayo baza kuqundaniswa esiHogweni",
      "Ukuze uAllâh Ahlule abangcolileyo kwabalungileyo, Acumbe abangcolileyo abanye phezu kwabanye, Abafumbe ndaweninye Abajule esiHogweni. Abo ke ngabo baya kuba ngabalahlekelwa",
      "Yithi kwabo bangakholwayo, ukuba banokuyeka [ukungakholwa, (izenzo)] zabo zamandulo ziya kuxolelwa. Kodwa ukuba baye babuyela, umzekelo wabo bohlwaywayo bangaphambili kunabo sele ubandulele kakade (ukuba ube sisilumkiso)",
      "Yilwani nabo kude kuphele intshutshiso ize nenkolo ibe yeka-Allâh Yedwa. Kodwa ukuba bayayeka, Inene uAllâh Ukubona konke oko bakwenzayo",
      "Ukuba bajibilikile, yazini ke ngoko okokuba uAllâh nguMkhuseli wenu, Onjani Yena ukulunga uMkhuseli! Onjani Yena ukulunga uMncedi",
      "Yazini kananjalo okokuba nantoni na eyeyexhayelo eniyifumeneyo, isinye kwisihlanu (¹/ th) sayo siya kunikelwa kuAllâh, noMthunywa, nabazizizalwana (zoMprofeti) ezisondele kakhulu kuye nakwiinkedama, nakumahlwempu, nakubahambi, ukuba nikholiwe (ngenene) kuAllâh nakoko Sikutyhilileyo (i’Kur’ân) kwisiCaka seThu (uMuhammad) ngomhla ekwahlulwa ngawo okulungileyo kokungendawo. Ngalaa mini kwaqubisana ngayo imikhosi emibini [kwidabi laseBadr (Inene)] uAllâh Uyakwazi ukwenza izinto zonke",
      "Yabonani! ngethuba nina (Mkhosi wamaMuslim) naningasentilini bona bekude kuyo kwelinye icala yabe inqwelo yabo yeempahla ikumhlaba ongezantsi kwenu. Enokuba nanisele nenze idinga lokubonana, Inene naningekhe nibe saphumelela kwelo dinga. Kodwa (nagagana ke nabo) khon’ukuze uAllâh Afezekise into esele yamiselwa kwangaphambili, ukuze abo kwakufuneka betshatyalalisiwe, batshatyalaliswe emva kobungqina obucacileyo, nabo kwakufuneka bedle ubomi, badle ubomi emva kobungqina obucacileyo. Inene uAllâh, nguSokuva, uSolwazi",
      "Khumbula ngethuba uAllâh Wabaveza bembalwa kuwe ephupheni lakho (Muhammad); ukuba Wayebaveze bebaninzi kuwe, inene ngenanityhafile, yaye futhi ngenaxoxa naphikisana ekwenzeni isigqibo. Kodwa\tuAllâh\tWanisindisa.\tInene\tYena\tnguMazi wokusezifubeni",
      "Khumbulani kananjalo ukugagana kwenu (nabo), Yena Wanibonisabonabengathibambalwaemehlwenienu Wanenza nani nabonakala nibambalwa emehlweni abo, khon’ukuze uAllâh Afezekise into eyayisele imiselwe kwangaphambili yaye zonke izinto zibuyela kuAllâh",
      "Hini na nina bakholwayo! Xa nihlangana nomkhosi wotshaba, qinani ngokuchasene nabo, nikhumbule igama lika-Allâh kakhulu khon’ukuze nibe nempumelelo",
      "Kananjalo thobelani uAllâh noMthunywa waKhe, ningaphikisani, hleze nityhafe nimkelwe nangamandla, yibani nomonde. Inene uAllâh Unabo banomonde (banyamezelayo)",
      "Ningabi njengabo baphuma emizini yabo beqhayisa khon’ukuze babonwe ngabantu, bathintele abantu bangangeni eNdleleni ka-Allâh; ukanti uAllâh nguMrhangqeli wako konke oko bakwenzayo",
      "Yabonani uShaytân wenza izenzo zabo ezingcolileyo zaba ngathi zilungile kubo wathi kubo: “Akukho mntu ebantwini onokunoyisa nina namhlanje. Yaye mna ndingummelwane wenu (ndiya kuba nani ndinincedise).” Kodwa yathi yakujamelana imikhosi yomibini, wabaleka wemka yena esithi: “Inene mna andinanto yakwenza nani. Inene mna ndibona eningakuboniyo nina. Inene mna ndiyamoyika uAllâh kuba uAllâh Ubuhlungu esohlwayweni”",
      "Kekalokuabahanahanisibekunyenabobanesifoezintliziyweni zabo, bathi: “Aba bantu (amaMuslim) bakhohliswe yinkolo yabo.” Kodwa\tlowo\tubeka\tithemba\tlakhe\tkuAllâh,\tuAllâh, nguSomandla, nguSobulumko",
      "Ukuba unokukhe ubukele xa iingelosi zikhupha imiphefumlo kwabo bangakholwayo (xa besifa); zibabetha ebusweni babo nasemiqolo yabo, (zisithi): “Ngcamlani ke isohlwayo soMlilo odwanguzayo.”",
      "“Oku kungenxa yoko kwenziwa zizandla zenu, inene uAllâh AkangoMsweli bulungisa kwizicaka zaKhe",
      "Njengesimilo sabantu bakwaFir’awn, nabo bangaphambili kubo, bazala iiVesi zika-Allâh, Wabohlwaya ke uAllâh ngezono zabo. Inene uAllâh, nguSomandla, Ubuhlungu esohlwayweni",
      "Oku kunjalo kuba uAllâh Akasokuze Aluguqule uBabalo Alunike abantu de abo bantu baguqule okungaphakathi eziqwini zabo. Inene uAllâh nguSokuva, uSolwazi",
      "Njengesimilo sabantu bakwaFir’awn, nabo bangaphambili kunabo bayiphika imiqondiso yeNkosi yabo Sabatshabalalisa ke ngenxa yezono zabo, Sabatshonisa abantu bakwaFir’awn ngokuba babengabagabadeli",
      "Inene ezona zidalwa zibi kweziphilayo phambi koAllâh ngabo bangakholwayo, yaye futhi abayi kukholwa",
      "Bona ngabo uthi xa wenze umnqophiso nabo bawaphule umnqophiso wabo maxa onke yaye abamoyiki nokumoyika uAllâh",
      "Ke ukuba uthe wazuza ulongamelo phezu kwabo emfazweni, bohlwaye kanobom ukuze ugxothe abo basemva kwabo (abangabalandeli babo) ukuze bafunde isifundo",
      "Ukuba wena (Muhammad) woyikisela ukungcatshwa ngabantu, jula lo mnqophiso wabo (phaya), uwuphindisele kwakubo, ngohlobo olukwafanayo nolo lwabo (kungabikho mnqophiso phakathi kwakho nabo). Inene uAllâhAkabathandi abangcatshi",
      "Ke kaloku abo bangakholwayo mabangacingi ukuba bangaphuncula esohlwayweni. Inene abasokuze bazisindise (kwisohlwayo sika-Allâh)",
      "Zilungiseleleni ngokuchasene nabo kangangoko ninako, namahashe emfazwe (iinkanunu neentolo-mlilo, neenqwelo zokulwa) nenzele] ukufaka ixhala ezintshabeni zika-Allâh neentshaba zenu, nezinye eningazaziyo, kodwa zisaziwa nguAllâh. Nantoni na ke eniya kuyichitha eNdleleni ka-Allâh iya kubuyekezwa kuni, yaye aniyi kuphathwa ngokungenabulungisa",
      "Kodwa ukuba batyekela ngaseluxolweni, tyekela ngakulo nawe, ubeke ithemba (lakho) kuAllâh. Inene, Yena nguSokuva, uSolwazi",
      "Kekalokuukubabayakukhohlisa, ineneuAllâh, WanelekuWe. NguYe Okuxhasileyo ngoncedo lwaKhe nangamakholwa",
      "Kananjalo nguYe Omanyanise iintliziyo zawo (amakholwa), enokuba wena ubungada unikele ngako konke okusemhlabeni, ubungekhe uzimanye iintliziyo zabo, kodwa uAllâh Uzimanyile Yena. Inene Yena nguSolwazi uSobulumko",
      "Hini na Mprofeti uAllâh Wanele kuwe Eyedwa nakumakholwa alandela wena",
      "Hini na Mprofeti, khuthaza amakholwa ukuba alwe. Ukuba ngaba kukho abantu abanyanisekileyo abangamashumi amabini phakathi kwenu, baya koyisa amakhulu amabini, ukanti ukuba ngaba kukho abantu abalikhulu phakathi kwenu abanyanisekileyo baya koyisa iwaka labo bangakholwayo ngokuba bangabantu abangenangqiqo",
      "Ngoku ke uAllâh ulwenze lwalula uxanduva lwenu kuba Uyazi okokuba kukho ubuthathaka kuni. Ke ukuba ngaba kukho abalikhulu abanyamezelayo phakathi kwenu baya koyisa amakhulu amabini, kananjalo ukuba ngaba kukho abaliwaka abanyanisekileyo phakathi kwenu baya koyisa amawaka amabini ngemvume ka-Allâh. Kwaye uAllâh Ukunye nabo bancekelelayo",
      "AyikokoMprofeti okokuba abe namabanjwa emfazwe (aze awakhulule ngentlawuliso) engadanga wohlwaya (iintshaba zakhe) kanobom emhlabeni. Nina ninqwenela izinto ezintle zeli hlabathi (imali yentlawuliso yokukhulula abathinjwa), kodwa Yena uAllâh Uninqwenelela uBomi Obuzayo. Kananjalo uAllâh nguSomandla uSobulumko",
      "Ukuba kwakungekho ngenxa yommiselo ongenxa engaphambili ovela kuAllâh, isohlwayo esibuhlungu ngesanihlela ngenxa yoko nakuthathayo",
      "Konwabeleni ke ngoko oko nikufumeneyo kulixhayelo lemfazwe, kuvumelekileyo kukwalungile nokulunga. Kodwa noyike uAllâh, Inene uAllâh nguMxoleli, uSozinceba",
      "Hini na Mprofeti yithi kubathinjwa abasezandleni zenu! “Ukuba uAllâh Unento elungileyo Ayaziyo ezintliziyweni zenu, Uya kuninika into engcono kunaleyo ithathiweyo kuni, kananjalo Uya kunixolela, yaye uAllâh nguMxoleli uSozinceba",
      "Kodwa ukuba banenjongo yokukungcatsha wena (Muhammad) bangcatsha uAllâh kwangaphambili. Ke kaloku Yena Unike wena amandla ngaphezu kwabo yaye uAllâh nguSolwazi, uSobulumko",
      "Inene abo bakholwayo, baza bafuduka bazabalaza ngamandla, balwa ngezinto zabo nangobomi babo eNdleleni ka-Allâh nabo babanika igwiba babancedisa nokubancedisa aba (bonke) ngamadlelane omnye komnye. Ke bona abo bakholwayo kodwa abafuduka (beze kuwe wena Muhammad) akuyi kuba namthwalo wokubakhusela de bafuduke (nabo beze kuwe); kodwa ke xa befuna uncedo lwakho ngenkolo, kuluxanduva lwakho ukubakhusela ngaphandle kwamaxa bechasene nabantu enenze umnqophiso wobumbano nabo. Kananjalo uAllâh Ukubona konke oko nikwenzayo",
      "Abo bangakholwayo balubumbano omnye komnye ukanti ukuba nina anenzi njalo kuya kubakho intshutshiso nengcinezelo emhlabeni, nobutshinga obuninzi nogabadelo",
      "Ke bona abo bakholwayo, bafuduka, bazabalaza ngamandla eNdleleni ka-Allâh bekunye nabo babanika igwiba noncedo aba ngamakholwa enyaniso, okwabo luxolelo nesixhaso esibubuBele",
      "Nabo bakholwa emva koko, bafuduka, bazabalaza ngamandla ndaweninye nani, bakunye nani. Kodwa zona izizalwana zegazi zisondele omnye komnye (ngokuphathelene nelifa) ngokommiselo omiselwe nguAllâh. Inene uAllâh nguMazi wezinto zonke"
    ]
  },
  {
    "chapter": 9,
    "versesCount": 129,
    "verses": [
      "Inkululeko kuzo (zonke) iimbopheleleko kwabo bangabakhonzi bezithixo enenza umnqophiso nabo (ibhengeziwe) nguAllâh noMthuywa waKhe",
      "Ke hamba-hambani ngokukhululekileyo (nina bakhonzi bezithixo) isithuba seenyanga ezine, emhlabeni, kodwa nazi kakuhle okokuba aniyi kuphuncula kuAllâh, yaye uAllâh Uza kubahlazisa abangakholwayo",
      "Kananjalo isibhengezo esivela kuAllâh noMthunywa waKhe ebantwini ngowona mhla mkhulu1 sesokuba uAllâh Ukhululekile kwiimbophelelo ezimayela nabakhonzi bezithixo, ukwanjalo noMthunywa waKhe. Ukuba ke nina bakhonzi bezithixo niyaguquka, kolunga (oko) kuni, kodwa ukuba niyajibilika, yazini kakuhle okokuba anisokuze niphuncule kuAllâh. Ke kaloku (Muhammad) nika iindaba ezivuyisayo zesohlwayo esibuhlungu kwabo bangakholwayo",
      "Ngaphandle kwabo bakhonzi bezithixo eninomnqophiso nabo, abangekaniphoxi, bengazanga baxhasa nomnye kwabachasene nani. Zalisekisani umnqophiso nabo kude kuphele ixesha elo (lomnqophiso). Inene uAllâh Uyawathanda amalungisa",
      "Xa ke iiNyanga eziNgcwele zigqithile, babulaleni abakhonzi bezithixo naphi na apho nibafumana khona, nibabambe nibathimbe, nibancathamele kuzo zonke iindawo zokuncathamela. Kodwa ukuba bayaguquka, benze iSalâh, banikele ngeZakâh, bayekeni nisuke endleleni yabo. Inene uAllâh nguMxoleli uSozinceba",
      "Kananjalo ukuba kuthe kwabakho nawuphi na umkhonzi wezithixo ofuna ukhuseleko lwakho, uya kumnika ukhuseleko (olo) khon’ukuze abe nokuva ilizwi lika-Allâh (i’Kur’ân) nize nimkhaphe ade abe kwindawo aya kuhamba esindile kuyo, oko kungenxa yokuba bangabantu abangenalwazi",
      "Kungathini na ukuba kubekho umnqophiso kuAllâh noMthunywa waKhe wabakhonzi bezithixo ngaphandle kwabo nenza umnqophiso nabo ngaseMasjid eNgcwele (eMakkah) oko nje besanyanisekile kuni, yimani ninyaniseke nani kubo. Inene uAllâh Uyabathanda abanyulu",
      "Ungabakho njani (umnqophiso phakathi kwenu nabo) njengokuba besithi xa benongamele bangazikhathaleli izibophelelo nokuba zezokuzalana nokuba zezomnqophiso na nani? Bayanivuyisa ngamazwi amnandi aphuma emilonyeni yabo kodwa ezintliziyweni zabo bachasene nani, kananjalo uninzi lwabo ngabenzi bokungcola",
      "Bona bathenge inzuzwana encinane ngeeVesi zika-Allâh, bathintela abantu bangangeni eNdleleni yaKhe; inene kungcolile oko bakwenzayo",
      "Ngokumayela (nomntu) olikholwa, abawahloniphi amaqhina okuzalana (naye) nawomnqophiso na kakade! Ngabo kanye abangabagabadeli",
      "Kodwa ukuba bayaguquka, benze iSalâh, banikele ngeZakâh bangabazalwana benu ke ngokwenkolo. Sizicacisa (ngolo hlobo ke iiVesi, Sinike) ingcombolo kubantu abanolwazi",
      "Ke kaloku ukuba bayazijikela izifungo zabo emva komnqophiso wabo, baze bahlasele inkolo yenu ngokungayamkeli nangokuyigxeka, balweni ke ngoko (abo) baziinkokeli zokungakholwa kuba kakade izifungo zabo azinto yanto kubo khon’ukuze baziyeke (izenzo zokungcola)",
      "Aniyi kulwa na nabantu abaphule izifungo zabo abade bazama nokugxotha uMthunywa, ekubeni ingabo abaqala ngokuhlasela nina kuqala. Niyaboyika na? UAllâh Unelungelo elingaphaya lokuba noyike Yena ukuba ningamakholwa",
      "Yilwani nabo khon’ukuze uAllâh Abohlwaye ngezandla zenu Abahlazise, Aninike uloyiso phezu kwabo Aphilise izifuba2 zabantu abakholwayo",
      "Asuse umsindo ezintliziyweni zabo (bakholwayo). UAllâh Uyayamkela inguquko yalowo Athande ukuyamkela kuye. UAllâh nguSolwazi, uSobulumko",
      "Nicinga ukuba niza kuyekwa ekubeni ukuba uAllâh Engekabavavanyi abanye benu abazabalaza nzima balwa, bengazanga bathabatha bancedisi ngaphandle koAllâh noMthunywa waKhe, namakholwa. UAllâh Ukwazi kakuhle enikwenzayo",
      "Ayikokwabakhonzi bezithixo ukugcina iMasjid3 ka-Allâh, lo gama besangqinela ukungakholwa okuchasene neziqu zabo. Imisebenzi yabo banjalo ililize yaye eMlilweni kulapho baya kuhlala khona ngonaphakade",
      "IMasjid ka-Allâh iya kugcinwa kuphela ngabo bakholwayo kuAllâh nakwiMini yokuGqibela, abenza iSalâh, banikele ngeZakâh Abangoyiki bani ngaphandle koAllâh. Ngabo abakwisiKhokelo sokwenene",
      "Nicinga ukuba ukubonelela abahambi abangcwele ngamanzi okusela nokugcina iMasjid eNgcwele (eMakkah) kuyafana na ngexabiso nabo bakholwa kuAllâh nakwiMini yokuGqibela, bezabalaza ngamandla besilwa eNdleleni ka-Allâh? Abafani phambi koAllâh. Kananjalo uAllâh Akabakhokeli abantu abangabagabadeli",
      "Abo bakholwayo baza bafuduka, bazabalaza nzima balwa eNdleleni ka-Allâh ngobutyebi babo nangobomi babo bakumgangatho ongentla kude lee ngokuka-Allâh. Bona bangabaphumeleleyo",
      "INkosi yabo Ibanika iindaba ezivuyisayo zeNceba evela kuYo, yaye Ikholisekile (ngabo), nayiMiyezo yabo ekukho ulonwabo lwanaphakade",
      "Baya kuhlala apho ngonaphakade. Inene kuAllâh kukho umvuzo omkhulu",
      "Hini na nina bakholwayo! Musani ukuthabatha ootata benu nabantakwenu nibenze abakhuseli benu ukuba basakhetha ukungakholwa kunokukholwa. Nabani na kuni owenza loo nto ungomnye wabagabadeli",
      "Yithi: “Ukuba ngaba ooyihlo benu, oonyana benu, abantakwenu, abafazi benu, izizalwana zenu, ubutyebi benu enibuzuzileyo, ushishino lwenu enoyikisela ukuncipha kwalo nemizi yenu eninamabhongo ngayo zezona zinto zithandeka kakhulu kuni kunoAllâh noMthunywa waKhe nokuzabalaza ngamandla nokulwa eNdleleni yaKhe, lindani ke de uAllâh Azise isigqibo saKhe kodwa uAllâh Akabakhokeli abantu abangabenzi bobubi",
      "Inene uAllâh Uninike uloyiso kumadabi amaninzi kananjalo ngeMini yedabi laseHunayn, nisavuyiswa bubuninzi benu, suke (obo buninzi benu) banganincedi nto, nomhlaba, ngoku umkhulu kangaka, wacutheka kuni, naza nabaleka nina",
      "Ke Yena uAllâh Wathulula ukuthozama phezu koMthunywa (uMuhammad) nakumakholwa, Wathumela imikhosi (yeengelosi) enaningayiboni nina, wabohlwaya abangakholwayo. Lowo ngumvuzo wabangakholwayo",
      "Emva koko uAllâh Uya kuyamkela inguquko yalowo Athande ukuyamkela. Kananjalo uAllâh nguMxoleli, uSozinceba",
      "Hini na nina bakholwayo! Inene abakhonzi bezithixo bakukungcola. Ke ngoko musani ukubavumela basondele eMasjid eNgcwele (eMakkah) emva kwalo unyaka, kananjalo ukuba noyika ukuhlwempuzeka, uAllâh Uya kuninika indyebo ukuba Uthandile, evela kubuBele baKhe. Inene uAllâh nguSolwazi, uSobulumko",
      "Yilwani nabo bangakholwayo kuAllâh, nakwiMini yokuGqibela, abangakwaleliyo oko kwalelwe nguAllâh noMthunywa waKhe nabo bangayivumiyo inkolo yenyaniso (i-Islam) phakathi kwabantu beNcwadi, de bahlawule iJiziya4 bavume ngokuzithobileyo, bazive nabo buqu bengaboyisiweyo",
      "AmaYuda athi u’Uzayr5 ngunyana ka-Allâh, kanti namaKhristu athi uMesiya ngunyana ka-Allâh, leyo yintetho nje yawo ayitsho ngemilomo yawo, ifana nqwa nentetho yabo bamandulo babengakholwa. Isiqalekiso sika-Allâh masibe phezu kwabo, balahleke baphambuka njani enyanisweni",
      "Wona (amaYuda namaKhristu) athabatha ababingeleli bawo namalolo6 wawo awenze (oothixo) iinkosi zawo aze athabatha noMesiya unyana kaMaryam amenza (uthixo) inkosi yawo ngaphandle koAllâh, kodwa ayeyalelwe ukuba akhonze uThixo Omnye (jwi). Akukho thixo wumbi ngaphandle kwaKhe (uAllâh). Uzuko malube kuYe (Yena Ukude lee kwezo nto bazenza) amahlulelane aKhe",
      "Bona banga bangakucima ukukhanya kuka-Allâh ngemilomo yabo, kodwa Yena uAllâh Akayi kuvuma ukusuka apho ukukhanya kwaKhe kuza kuya kugqibelela nangona abangakholwayo bekuchasile nje oko",
      "NguYe Othumele uMthunywa waKhe (uMuhammad) nesiKhokelo nenkolo yenyaniso ukuba Ayenze ibe ngentla kwazo zonke ezinye iinkolo nangona abanquli zithixo bekuchasile nje oko",
      "Hini na nina bakholwayo! Inene, baninzi phakathi kwababingeleli (bamaYuda nabamaKhristu) abadla ingqwebo yabantu ngenkohliso, babathintele naseNdleleni ka-Allâh. Kanti nabo baqokelela igolide ifumbe nesilivere, banganikeli ngazo eNdleleni ka-Allâh, vakalisa kubo isohlwayo esibuhlungu",
      "NgeMini apho (loo mfumba yobutyebi babo) iza kutshiswa eMlilweni wesiHogo baze babekwe imitshiso (yokubaphawula) emabunzini abo, ezimpangweni zabo, nasemihlana yabo, kuze kuthiwe kubo: “Naku ke oko naziqokelela kona, kungcamleni ke oko nakuqokelelayo.”",
      "Inene inani leenyanga kuAllâh lishumi elinambini (enyakeni), oko kwamiselwa nguAllâh ngeMini Awadala amazulu nomhlaba; kuzo kukho ezine eziNgcwele. Leyo yinkolo ethe tye, ningazenzi bugwenxa ngazo, yilwani ke nabanquli zithixo niyimbumba njengoko nabo besilwa nani beyimbumba. Kodwa nazi nina okokuba uAllâh Ungakwabangcwele",
      "Kananjalo urhoxiso (lweNyanga eNgcwele) lusisandiso sokungakholwa: ngaso (isandiso eso) abangakholwayo bakhokeleleka ekulahlekeni, kuba bayenza ivumeleke komnye unyaka ze bayenze ingavumeleki komnye unyaka khon’ukuze bakwazi ukunyenyisa inani leenyanga ezalelweyo ezo nyanga zalelweyo nguAllâh. Izenzo zabo zokungcola zibonakala zilungile kubo, kanti uAllâh Akabakhokeli abangakholwayo",
      "Hini na nina bakholwayo! Yintoni ngani, xa kusithiwa kuni yiyani phambili (edabini) eNdleleni ka-Allâh, nisuke nina nitshele ngamandla ehlabathini? Ingaba nanelisekile na yimpilo yobu bomi kuneyoBomi oBuzayo? Kodwa hayi ukuba luncinci kolonwabo lobomi balo mhlaba xa luthelekiswa noloBomi oBuzayo",
      "Ukuba aniyi phambili, Yena Uza kunohlwaya ngesohlwayo esibuhlungu Aze Abeke abanye abantu endaweni yenu; yaye Anisokuze nimenze bubi konke-konke, kananjalo uAllâh Uyakwazi ukwenza iinto zonke",
      "Ukuba animncedisi (uMuhammad) akunamsebenzi kuba kakade uAllâh Wamncedisa ngethuba abangakholwayo babemgxotha, owesibini kubo bobabini, xa (uMuhammad noAbubakr) babesemqolombeni wathi kugxa wakhe (uAbubakr): “Ungaxhalabi wena eneneni uAllâh Unathi”. Waza uAllâh wathulula ukuthozama phezu kwakhe, Wamnika ukomelela kananjalo ngemikhosi (yeengelosi) enaningayiboni nina Wenza ilizwi labo bangakholwayo layinto engento, lo gama iLizwi lika-Allâh lona laphakama lalelona lingaphezulu; ke kaloku uAllâh nguSomandla, uSobulumko",
      "Yiyaniphambilienokubanikhaphukhaphunanokubaninzima, na nizabalaze ngamandla ngobutyebi benu nangobomi benu eNdleleni ka-Allâh. Oku kolunga kuni, ukuba benisazi",
      "Ukuba ibiyinzuzo yexhayelo elikufutshane (kubo) nohambo lulula, ngebekulandele, kodwa umgama (wohambo lwaseTabuk) wawumde kubo; ukanti babefunga ngoAllâh (besithi), “Ukuba sasinako ngesasiye phambili nawe”. Bazitshabalalisa iziqu zabo (ngokuxoka), ukanti uAllâh Uyabazi ukuba ngamaxoki",
      "UAllâh Ukuxolele wena (Muhammad). Kwakungani ukuba ubakhulule bahambe (ekubeni babengaphumanga nomkhosi) de abo bathetha inyaniso babonakale kuwe ekuhleni, uwazi amaxoki",
      "Abo bakholwa kuAllâh nakwiMini yokuGqibela babengekhe bakucele ukuba ubakhulule bangayi (edabini) baye kulwa ngezinto zabo nobomi babo; yaye uAllâh Uyawazi amalungisa",
      "Ngabo bangakholwayo kuAllâh nakwiMini yokuGqibela kuphela abantliziyo zabo zineentandabuzo abacela ukuba ubakhulule (bangayi edabini). Ezintandabuzweni zabo baya hexa-hexa",
      "Ukuba babezimisele ukuya phambili, inene ngebabezenzele amalungiselelookuphumaoko; kantikenoAllâh Wayechasene nokuba bathunyelwe (edabini) Wabenza bashiyeka ngemva ke, kwaza kwathiwa kubo, “Hlalani nina nabo bahleli",
      "Ukuba babephume baya phambili kunye nani babengayi kongeza nto kuni ngaphandle kwesiwiliwili (kumawabo).” yaye babeza kuhamba ngezantya phakathi kwenu (besasaza impixano) bahlwayele intlebendwane phakathi kwenu kananjalo phakathi kwenu bakhona ababeza kubaphulaphula. Yaye uAllâh Uyabazi abagabadeli",
      "Inene sebekhe bahlwayela intlebendwane phakathi kwenu, baniphixanisela izinto kwada kwafika inyaniso (uloyiso) nommiselo8 ka-Allâh wacaca nangona babewuchasile",
      "Kananjalo phakathi kwabo kukho othi: “Ndinike imvume (ndingayi edabini) kodwa ungandifaki entshutshisweni.” Inene sele begaxelekile entshutshisweni. Kananjalo isiHogo sibarhangqele abangakholwayo",
      "Xa okulungileyo kuhle phezu kwakho (Muhammad) bayakhathazeka, kodwa xa uhlelwe lilishwa, bathi: “Siye salumka kwangoko,” baze bemke bevuya",
      "Yithi: “Akukho nto inokuze isihlele ngaphandle kwaloo nto ingummiselo ka-Allâh kuthi. Yena nguMlondolozi wethu, yaye amakholwa makabeke ithemba lawo kuAllâh.”",
      "Yithi: “Ingaba ikhona na enye into eniyilindeleyo kuthi ngaphandle kwenye yezona zinto zilungileyo zimbini (ubufelukholo okanye uloyiso); lo gama thina silindele ukuba uAllâh Anithwaxe ngesohlwayo esivela kuYe kungenjalo ngezandla zethu. Lindani ke, nathi silindile kunye nani.”",
      "Yithi: “Chithani (kumalizo eNdleleni ka-Allâh) nithanda ningathandi, akuyi kwamkelwa (nto) kuni. Inene nina ningabantu abangcolileyo",
      "Ukanti akukho nto ithintela iminikelo yabo ukuba yamkeleke kubo ngaphandle kokuba bengakholwa kuAllâh nakuMthunywa waKhe kwanokuba abezi emthandazweni bengezi ngokunqena kwanokuba abayinikeli iminikelo yabo bengayinikeli ngomunyu",
      "Ke ngoko musa ukumangaliswa bubutyebi babo nabantwana babo; enyanisweni wena icebo lika-Allâh kukubohlwaya ngezi zinto zobomi beli hlabathi, nokuba imiphefumlo yabo yohlukane nabo besengabangakholwayo",
      "Bafunga ngoAllâh okokuba bakunye nani ngenene lo gama bengekho ngakuni; koko bona ngabantu abanobugwala",
      "Ukuba bangafumana ukhuseleko, okanye imiqolomba nokuba yindawo enemfihlakalo, bebeza kuya ngqo kuyo apho bengxamile",
      "Phakathi kwabo kukho abo bakutyholayo wena (Muhammad) kumbandela wolwabiwo lwamalizo, xa beyinikiwe inxalenye yawo, bayavuya, kodwa xa benganikwanga nto kuwo, yeha bayatshikila",
      "Ukuba bebenokwaneliseka yiloo nto uAllâh noMthunywa waKhe Abanike yona bathi: “UAllâh Wanele kuthi, uAllâh Uya kusipha kwiziBele zakhe, kanti noMthunywa waKhe, inene thina kuAllâh siza singabanethemba.”",
      "ISada’ka (yeZakâh) kuphela yeyabo bangamahlwempu nabasweleyo, nabo baqashelwe ukuyiqokelela nokomeleza iintliziyo zabo batyekela ngakwi-Islam, nokukhulula abathinjwa, nabo banamatyala naseNdleleni ka-Allâh, nabaseluhambeni; (olu) luxanduva olumiselwe nguAllâh kwaye uAllâh nguSolwazi, uSobulumko",
      "Phakathi kwabo kukho abo bakhubekisa uMprofeti, bathi: “Yena ugundlebe9.” Yithi wena: “Yena ungundlebe olungileyo kuni, ukholwa kuAllâh, ubathembile abakholwayo.” Kodwa abo bakhubekisa uMthunywa ka-Allâh (uMuhammad) baya kufumana isohlwayo esibuhlungu",
      "Bafunga ngoAllâh kuni besenzela ukunivuyisa, kodwa bekuya kulunga ngakumbi (kubo) ukuba bebenokuvuyisa uAllâh noMthunywa waKhe ukuba bangamakholwa",
      "Abazi na okokuba nabani na ophikisa, abonakalise ubutshaba kuAllâh noMthunywa waKhe inene lowo okwakhe iya kuba nguMlilo wesiHogo ukuba ahlale apho? Elo lihlazo elibi ngokugqithisileyo",
      "Abahanahanisi banoloyiko lokuba hleze kubekho iSûrah etyhilwayo ngokubhekiselele kubo, edandalazisa okusezintliziyweni zabo. Yithi: “(Qhubekani) nigculele nina! Kodwa inene uAllâh uza kukubeka emhlotsheni konke oko nikoyikayo.”",
      "Xa ubabuza (ngale nto) bathi bona: “Hayi thina besithetha nje siqhula.” Yithi: “Ingaba ibinguAllâh na neeVesi zaKhe noMthunywa waKhe na lo beniMgculela?”",
      "Musani ukuzithethelela; nina niye nangakholwa emveni kokuba besele nikholiwe. Ukuba Siyabaxolela abanye benu, Siya kubohlwaya abanye benu kuba bangabenzi bobubi",
      "Abahanahanisi, abangamadoda nabasetyhini banye, omnye ngowomnye kubo, bayahlangana ngobubi, balela abantu ukuba bangenzi okulungileyo, bazivale izandla zabo (ekunikeleni ngamalizo). Balibala (kudala) ngoAllâh, naYe ke Walibala ngabo. Inene abahanahanisi ngabenzi bobubi",
      "UAllâh Ubathembisile abahanahanisi abangamadoda nabasetyhini nabangakholwayo, ngoMlilo wesiHogo; baya kuhlala apho. Kuya kwanela oko kubo. UAllâh Ubaqalekisile kananjalo okwabo sisohlwayo sanaphakade",
      "Njengabo bangaphambili kunani: babenamandla kunani. Benobutyebinabantwanangaphezulukunani.Bonabonwabela esabo isahlulo (okwexeshana) nani ke yonwabelani esenu isahlulo (okwexeshana) njengabo bangaphambili kunani bonwabela isahlulo sabo okwexeshana; kananjalo nina niyazonwabisa emidlalweni nasekugqithiseni ixesha kanye njengoko babezonwabisa emidlalweni nasekugqithiseni ixesha. Abanjalo ngabo izenzo zabo zingento yanto kweli hlabathi nakuBomi oBuzayo. Abanjalo ngabo bangabalahlekelwa",
      "Ingaba imbali yabo bangaphambili kunabo ayizanga ifike na kubo? Abantu bakwa Nûh, abakwa’Ad, nabakwaThamûd, abantu bakwaIbrâhîm nabemi bakwaMidiyani nabezixeko ezagqunyelelwayo; kuzo kwafika abaProfeti babo nemiqondiso ecacileyo. AyingoAllâh ke Owabenza ububi, koko ngabo ngokwabo abazenza ububi",
      "Amakholwa angamadoda namakholwa angabasetyhini ngabakhuseli omnye komnye, bayalela okulungileyo, balele (ukwenziwa) kokungcolileyo, benza iSalâh, banikele ngeZakâh, bathobele uAllâh noMthunywa waKhe. UAllâh Uya kuba nenceba ngakubo. Inene uAllâh nguSomandla, uSobulumko",
      "UAllâh Uthembise amadoda angamakholwa nabasetyhini abangamakholwa ngeMiyezo ekumpompoza imilambo phantsi kwayo, bahlale apho ngonaphakade, namabhotwe (ezindlu) amahle eMiyezweni yaseEdeni. Kodwa olona lonwabo lukhulu kukukholisa uAllâh. Leyo yimpumelelo enkulu",
      "Hini na Mprofeti zabalaza ngamandla ngokuchasene nabangakholwayo nabahanahanisi, ube ngqwabalala kubo, ikhaya labo sisiHogo yaye sesona siphelo sohambo sibi eso",
      "Bafunga ngoAllâh okokuba akukho nto bayithethileyo (embi), kodwa eneneni bathethe ilizwi lokungakholwa, kananjalo baye abakholwa emveni kokuba bemkele i-Islam, kananjalo bona baye baqulunqa (ukubulala uMprofeti) qulunqo olo bangazanga bakwazi ukulufezekisa bengazanga bakwazi nokufumana isizathu sokwenza loo nto ngaphandle kokuba uAllâh noMthunywa waKhe Esuke wabatyebisa ngeziBele zaKhe. Kodwa ukuba bayaguquka, kuya kuba ngcono oko kubo, ukanti ukuba bayafulathela, uAllâh Uza kubohlwaya ngesohlwayo kobu bomi nakuBomi oBuzayo. Yaye abanabani emhlabeni ongumkhuseli okanye umncedi",
      "Ke kaloku phakathi kwabo kukho abo benza umnqophiso noAllâh (besithi): “Ukuba Angasipha kubuBele baKhe, inene thina siya kunikela ngamalizo kananjalo thina siya kuba ngabanye babo bangamalungisa",
      "Wathi Akubanika kubuBele baKhe, baba ngamagqolo, bafulathela (bezele) yinkcaso",
      "WabohlwayakeYena ngokufakaubuhanahanisiezintliziyweni zabo kude kube yiMini apho baya kuhlangana naYe, kuba bawaphula (umnqophiso) lowo ababethembise ngawo kuYe ngenxa yokuba babethetha ubuxoki",
      "Abazi na ukuba uAllâh Wazi iimbono eziziimfihlelo (zabo) namacebiso abo asekhusini, nokuba uAllâh nguMazi wokungabonwayo",
      "Abobanyelisaamakholwaanikelangamalizongokuzithandela, nabo bangakwaziyo ukufumana into yokunikela ngaphandle kwaloo nto banayo ke kaloku bayabagculela; uAllâh Uza kukuphindisela kwakubo ukugculela kwabo yaye baza kufumana isohlwayo esibuhlungu",
      "Enokuba wena (Muhammad) ungabacelela itarhu okanye ungabaceleli itarhu. Kanti nokuba ungabacelela itarhu izihlandlo ezingamashumi asixhenxe uAllâh Akayi kubaxolela kuba baye bangakholwa kuAllâh nakuMthunywa waKhe. Kananjalo uAllâh Akabakhokeli abantu abangabenzi bobubi",
      "Abo bangazanga baye (kwidabi laseTabuk) babevuya ngokushiyeka kwabo kuMthunywa ka-Allâh; babekuthiyile ukuzabalaza nokulwa ngezinto zabo nobomi babo eNdleleni ka-Allâh, yaye babesithi: “Musani ukuya phambili kobu bushushu bungaka.” Yithi: “UMlilo wesiHogo utshisa ngaphezulu (kunoku) ukuba bebeqonda.”",
      "Bayeke ke bahleke okomzuzwana, baza kulila ngaphezulu (kunokuhleka kwabo) oko kuya kuba yimbuyekezo yoko bakusebenzelayo",
      "Ukuba uAllâh Uye Wakubuyisela kwiqela labo (abahanahanisi), baze bacele imvume kuwe yokuya kulwa, yithi kubo: “Anisokuze nihambe nam ningasokuze nilwe utshaba nam nina nanonwabele ukuhlala phantsi (komawenu) ngesihlandlo sokuqala, hlalani kaloku nabo bashiyeka ngemva (nangoku).”",
      "Kananjalo ungaze wena (Muhammad) uthandazele namnye kubo othe wafa, ungemi naphezu kwengcwaba lakhe. Inene bona baye bangakholwa kuAllâh nakuMthunywa waKhe, bada bafa besengabenzi bobubi",
      "Ke kaloku ubutyebi babo nabantwana babo, mabungakumangalisi. Icebo lika-Allâh kukubohlwaya ngezi zinto kobu bomi balo mhlaba, nokuba imiphefumlo yabo iphume kubo bengekakholwa",
      "Kananjalo xa kutyhilwa iSûrah (ye’Kur’ân) ibayalela ukuba mabakholwe kuAllâh, bazabalaze ngamandla, balwe noMthunywa waKhe, abazizityebi phakathi kwabo baye bacele ukuba ubakhulule bangangeni (edabini) bathi, “Siyeke (sihlale), thina siya kuba nabo bahleli (emawabo)",
      "Bayoneliseka bona kukuhlala (nabafazi) abashiyeka ngemva (emawabo). Iintliziyo zabo zitywiniwe yaye abaqondi",
      "Kodwa yena uMthunywa nabo bakholwa naye bazabalaza, balwa ngobutyebi babo nobomi babo. Abanjalo izinto ezilungileyo zezabo, yaye ngabo abaza kuphumelela",
      "UAllâh Ubalungiselele iMiyezo ekumpompoza amanzi ngaphantsi kwayo, baya kuhlala apho ngonaphakade. Leyo yimpumelelo enkulu",
      "Ke bona abo banika izizathu (zokungayi edabini) abangama- Arabhu asentlango baye beza bakucela imvume yakho ukuba ubavumele bangayi (edabini), nabo baxokayo kuAllâh noMthunywa waKhe bahlala emawabo (bengacelanga nemvume) isohlwayo esibuhlungu siza kubahlasela abangakholwayo",
      "Akukho gxeke kwabo babuthathaka nabagulayo abangenandlela yakufumana nto yakuchitha (kumalizo), ukuba banyanisekile bethembekile kuAllâh nakuMthunywa waKhe. Akuyi kubakho siphene ngokumayela nabenzi bokulungileyo, kananjalo uAllâh nguMxoleli, uSozinceba",
      "Akukho (gxeke kananjalo) kwabo beza kuwe ukuba babonelelwengamaqegu,xawathiwena“Andinakunifumanela amaqegu,” babuyela emva amehlo abo ethe gwantyi ziinyembezi bekhathazekile kukungafumani nto yokunikela (edabini)",
      "Igxeke likwabo bazizityebi kuphela abacela ukukhululwa (bangayi edabini). Bona bayoneliseka kukushiyeka (nabafazi) abashiyeka ngemva (emawabo) kananjalo uAllâh uzitywinile iintliziyo zabo khonu’ukuze bangazi nto",
      "Bona (abahanahanisi) baza kuza nezizathu kuni xa nifika kubo. Yithi wena (Muhammad), (nifane) neza nezizathu, thina asiyi kunikholelwa. UAllâh sele Esixelele kakade ngeendaba eziphathelene nani. UAllâh noMthunywa waKhe Uza kuqwalasela izenzo zenu. Ekugqibeleni niza kubuyela kwakuSolwazi wokungabonwayo nokubonwayo, Aze Yena Anixelele ngoko nanikwenza (ehlabathini)",
      "Baza kufunga ngoAllâh kuni ukubuyela kwenu khon’ukuze nibayeke. Bayeke ke, bona bakukungcola, yaye isiHogo likhaya labo siyimbuyekezo yoko bakusebenzelayo",
      "Baza kufunga ngoAllâh kuni khon’ukuze nikholiseke ngabo, ke kaloku ukuba niye nakholiseka ngabo, inene Yena uAllâh Akakholisekanga ngabantu abazizingcoli",
      "Ama-Arabhu asentlango ngawona mabi ekungakholweni nasebuhanahanisini, yaye wona ubukhulu becala anobuyatha akayazi imithetho ka-Allâh Awayityhila kuMthunywa waKhe, kwaye uAllâh nguSolwazi uSobulumko",
      "Phakathi kwama-Arabhu asentlango kukho abo bajonga abakuchitha (eNdleleni ka-Allâh) kokulungileyo baze balindele ishwangusha eliza kunihlela, ishwangusha lokubi malihle phezu kwabo, yaye uAllâh nguSokuva, uSolwazi",
      "Kananjalo kuma-Arabhu asentlango kukho abo bakholwa kuAllâh nakwiMini yokuGqibela, abajonga oko bakuchitha eNdleleni ka-Allâh besenzela ukuzisondeza kuAllâh, nendlela yokwamkela imithandazo yoMthunywa. Inene ezi ziindlela zokuzisondeza kwabo. UAllâh Uza kubangenisa kwiNceba yaKhe. Inene uAllâh nguMxoleli, uSozinceba",
      "Nabo baba ngabokuqala ukwamkela i-Islam kwiiMuhâjirûn10 nama-Ansâr11 nabo babalandelayo (elukholweni) uAllâh Ukholisekile ngabo njengoko nabo bekholisekile nguYe. Ubalungiselele iMiyezo ekumpompoza imilambo ngaphantsi kwayo, baya kuhlala apho ngonaphakade. Leyo yimpumelelo enkulu",
      "Kananjalo phakathi kwama-Arabhu asentlango akungqongileyo kukho abangabahanahanisi, kanti nabanye kubantu base Al-Madînah abathe gqolo ukuba nobuhanahanisi, wena akubazi, Thina Siyabazi. Siza kubohlwaya ngokuphindwe kabini, baze emva koko babuyiselwe kwesona sohlwayo sikhulu",
      "Kukwakho nabanye abazivumayo izono zabo, bona baye baxuba isenzo esilungileyo nesenzo esingendawo. Mhlawumbi uAllâh Uza kubuya ngetarhu kubo. Inene uAllâh nguMxoleli, uSozinceba",
      "Thabatha iSada’kah12 ebutyebini babo ukuze ubahlambulule ubangcwalise ngayo, ubathandazele kuAllâh. Inene imithandazo yakho iyindlela yokhuseleko kubo, kananjalo uAllâh nguSokuva, uSolwazi",
      "Abazi na ukuba uAllâh Uyayamkela inguquko kwizicaka zaKhe Athabathe neSada’kah, kwanokuba uAllâh Eyedwa nguYe Oxolelayo Amkele nenguquko, uSozinceba",
      "Kananjaloyithi(Muhammad):“Yenzani izenzo(zobulungisa)! UAllâh Uza kuzibona izenzo zenu, ngokunjalo noMthunywa waKhe namakholwa. Kwaye niza kubuyiselwa kuYe uMazi wokungabonwayo nokubonwayo, Aze Anixelele ke Yena enakwenzayo.”",
      "Ke kaloku abanye baye balindiswe ummiselo ka-Allâh, enokuba Uza kubohlwaya na okanye Abaxolele. UAllâh nguSolwazi, uSobulumko",
      "Ke kaloku abo bakha iMasjid beyakhela ukona nokungakholwa nokwenza iyantlukwano kumakholwa nokuba ibe sisikhululo semikhosi yabo benza imfazwe ngokuchasene noAllâh noMthunywa waKhe (uMuhammad) kumathuba angaphambili, baza bafunga bathi injongo yabo ayinto yimbi ngaphandle kokwenza okulungileyo. Ke Yena uAllâh Unika ubungqina bokuba bangamaxoki okwenene",
      "Ungaze ume (uthandaze) apho (kuloo masjid). Inene, iMasjid esiseko sayo sathi kwangomhla wokuqala saba phezu kobunyulu yiyona ifanelwe kukuba ume kuyo wena. Kuyo apho kukho amadoda athanda ukuzicoca azihlambulule imiphefumlo yawo. Ke kaloku uAllâh Uyabathanda abo bazicocayo bazihlambulule",
      "Ingaba lowo wabeka isiseko sesakhiwo sakhe phezu kobunyulu kuAllâh nokukholisa Yena, nguyena ungcono na okanye ngulowo wabeka isiseko sesakhiwo sakhe ecicini lomngxuma osele ulungele ukuphasalaka (eso sakhiwo sakhe sithi saa) phantsi, kangangokuba sidilike siphasalake sibe ngamasuntswana ndawonye naye eMlilweni wesiHogo? UAllâh Akabakhokeli abantu abazizingcoli",
      "Isakhiwo abasakhileyo asisokuze siyeke ukuba ngunobangela wobuhanahanisi neentandabuzo ezintliziyweni zabo ngaphandle kokuba (ezo) ntliziyo zabo zinokusikwa zibe zizicwityana, ke kaloku uAllâh nguSolwazi, uSobulumko",
      "Inene uAllâh kumakholwa Uthenge ubomi bawo nezinto zawo (ngexabiso) elikukuba okwawo ibe yiPaladesi. Wona alwa eNdleleni ka-Allâh, ayabulala nawo abulawe. (Esi) sisithembiso senyaniso esisisibophelelo kuYe kwiTorah nakwi-Injîl nakwi’Kur’ân. Ngubani na ke onyanisekileyo kumnqophiso wakhe ngaphezu koAllâh? Ke kaloku vuyelani isisulu esenibhambathise ngaso. Leyo yimpumelelo enkulu ngenene",
      "AbobabuyelakuAllâhngenguquko,bamMkhonze,baMdumise bazile, bagobe baqubude kuYe, abayalela ukwenziwa kokulungileyo, balele ukwenziwa kokungalunganga. Nabagcina imiyalelo ebekwe nguAllâh, vakalisa iindaba zovuyo ke kwabo bakholwayo",
      "Akulunganga kuMprofeti nabo bakholwayo ukuba bacelele abakhonzi bezithixo itarhu kuAllâh enokuba bazizizalwana zabo na, emva kokuba sele kucacile kubo okokuba bangabahlali baseMlilweni",
      "NoIbrâhîmukucelelakwakheutatawakheitarhukwakungenxa yokuba wayesele enze isithembiso kwangaphambili kuye (uyise). Kodwa kwathi kusakucaca mhlophe kuye (uIbrâhîm) okokuba utata wakhe wayelutshaba luka- Allâh, wazikhwebula kuye. Inene uIbrâhîm wayenentliziyo enobulali, enokunyamezela",
      "Kananjalo uAllâh Akasokuze Akhokelele abantu ekulahlekeni emveni kokuba Ebanikile isikhokelo de enze kucace kubo ukuba yintoni na ekufuneka bengayenzanga. Inene uAllâh nguMazi wezinto zonke",
      "Inene loluka-Allâh ulongamelo lwamazulu nomhlaba, Unika ubomi Enze ukufa. Ukanti ngaphandle koAllâh aninamkhuseli ningenamncedi",
      "UAllâh Umxolele uMprofeti, iiMuhâjirûn13 nama-Ansâr14 amlandelayo ngexesha eyayilelikaxakeka (ngedabi laseTabûk) emva kokuba iintliziyo zeqela labathile kubo zaphantse zaphambuka (eNdleleni) kodwa Yena Wayamkela inguquko yabo. Inene Yena Uzele yimFesane neNceba kubo",
      "Wabaxolela kananjalo nabanye abathathu15 (abaye basala ngasemva abaya edabini) emveni kokuba wathi umhlaba ungaka ukuba banzi, wasuka wacutheka kubo, nabo buqu (baziva) becuthekile baqonda kananjalo okokuba akukho ukubaleka kuAllâh, kungekho lukhuseleko ngaphandle kolwaKhe. Wabaxolela ke khona ukuze bakwazi ukucela ukuxolelwa NguYe. Inene uAllâh nguYe Oxolelayo Amkele inguquko, nguSozinceba",
      "Hini na nina bakholwayo! Moyikeni uAllâh, nibe kunye nabo banyanisekileyo",
      "Kwakungeyonto ilungileyo kubantu baseMadinah nama- Arabhu asentlango ayengabamelwane okokuba bashiyeke ngemva kuMthunywa ka-Allâh (uMuhammad) nokuba bakhethe (ukusindisa) ubomi babo kunobakhe. Oko kwakungenxa yokuba abazanga bave kusindwa buthongo, badliwa ndlala eNdleleni ka-Allâh, bengazanga bathabatha naliphi na inyathelo ukuvusa umsindo wabangakholwayo bengazanga babavisa nonjani umonzakalo abaziintshaba kodwa oko kubhaliwe njengemisebenzi emihle yabo abayenzayo. Inene uAllâh Akawonakalisi umvuzo wabenzi bobulungisa",
      "Kungekho kwanto bayichithayo (kumalizo eNdleleni ka- Allâh) encinane nokuba yenkulu na bengazanga bawele ntili, kodwa kubhaliwe oko (ukuba bakwenza) khon’ukuze uAllâh abavuze ngokungcono ngakumbi kunoko bona bakwenzayo",
      "Kananjalo akuyonto ilungileyo kumakholwa ukuba aphume onke aye kulwa (iJihâd). Kumkhosi ngamnye wabo, iqela elithilelifaneleliphume, zeabobashiyekengasemvabafumane iimfundiso zenkolo, khon’ukuze bakwazi ukulumkisa abantu bakubo xa bebuyela kubo, ukuze babe nokuphaphama",
      "Hini na nina bakholwayo balweni abo bangakholwayo bazizizalwana zenu, mabafumane ubungqwabalala kuni; bazi kananjalo okokuba uAllâh ukunye nabamoyikayo",
      "Qho xa kufika iSûrah abanye babo bathi: “Ngubani ke owongezeleleke ukholo lwakhe yiyo?” Ke bona abo bakholwayo, iyalongezelela ukholo lwabo yaye banochulumanco",
      "Ke bona abo iintliziyo zabo zinesifo, iya kongeza izikrokro neentandabuzo kwizikrokro zabo, nokungakholwa nokuthandabuza, baze bafe besengabangakholwayo",
      "Ababoni na ukuba bafakwa elucikidweni kube kanye okanye kube kabini enyakeni, kodwa abajiki babuye ngenguquko, bengafundi nasifundo (kolo cikido)",
      "Maxa onke kufika iSûrah bayana ngamehlo: (besithi omnye komnye) “Ingaba ukhona na onibonayo?” Baze bafulathele bemke. Ke kaloku uAllâh Uzigqwethile iintliziyo zabo kuba bangabantu abangaqiqiyo",
      "Inene ufikile kuni uMthunywa (uMuhammad) ephuma phakathi kwenu. Iyamkhathaza yena into yokuba nifumane umonzakalo okaye ubunzima. Yena unenkathalo ngani, kumakholwa uzele lusizi, imfesane, nenceba",
      "Kodwa ukuba bayatshikila bemke, yithi (Muhammad) uAllâh Wanele Eyedwa kum. Akukho thixo wumbi ngaphandle kwaKhe. Mna ndibeka ithemba lam kuYe kwaye Yena yiNkosi yeTrone yaMandla"
    ]
  },
  {
    "chapter": 10,
    "versesCount": 109,
    "verses": [
      "Alif-Lâm-Râ Ezi ziiVesi zeNcwadi yobulumko",
      "Ingaba ngumnqa na ebantwini into yokuba Sithumele isiTyhilelo seThu kwindoda ephuma phakathi kwabo?2 (Sithi kuyo): “Lumkisa abantu (ngoMlilo ozayo), unike iindaba ezivuyisayo kwabo bakholwayo, zokuba baza kuyifumana imivuzo yabo eNkosini yabo yezenzo zabo ezilungileyo!” Kodwa abangakholwayo bathi: “Inene Lo (uMuhammad) ngumenzi wemilingo ocacileyo.”",
      "Inene iNkosi yenu nguAllâh Owadala amazulu nomhlaba ngeentsuku ezintandathu Wabuya Wanyusela iTrone yaKhe ngentla3. Elungelelanisa imeko yezinto zonke. Akukho mthetheleli (unokuMcenga) ngaphandle kokuba Uvumile Yena. NguAllâh ke loWo, iNkosi yenu; nina nqulani Yena (Yedwa), ngoku ke ingaba aniyi kukhumbula",
      "KuYe kulapho niza kubuyela khona nonke. Isithembiso sika-Allâh siyinyaniso. NguYe Oqalela indalo ukanti Uza kuphinda Ayiphinde khon’ukuze Anike umvuzo ngobulungisa kwabo bakholwayo benza izenzo ezilungileyo. Ke bona abo bangakholwayo baya kufumana ulwelo4 olubilayo lube sisiselo sabo ngenxa yokuba bengakholwa",
      "NguYe Owenze ilanga laba sisikhanyisi nenyanga yaba kukukhazimla Waza Wayiqingqela amaxesha khon’ukuze nazi inani leminyaka noqikelelo. Yena Ucacisa iiVesi ngengcombolo kubantu abanolwazi",
      "Inene, ekubolekisaneni kobusuku nemini nakuko konke oko uAllâh Akudalileyo emazulwini nasemhlabeni kukho imiqondiso kwabo balugcinayo uxanduva lwabo kuAllâh, baMoyike kakhulu",
      "Inene, abo bangenathemba lokudibana naThi, kodwa babe bonwabile, banelisekile bubomi beli hlabathi, nabo bangazithabatheli ngqalelo iiVesi zeThu",
      "Abo ke ikhaya labo liya kuba nguMlilo, ngenxa yoko (kungendawo) bakusebenzelayo",
      "Inene abo bakholwayo, benze imisebenzi yobulungisa, iNkosi yabo Iya kubakhokelela ngokholo lwabo; ezantsi kwabo kuya kumpompoza imilambo kwiMiyezo eyonwabisayo (ePaladesi)",
      "Indlela yabo yokucela apho iya kuba nguSubhanaka Allâhumma (uZuko malube kuWe O Allâh) nokuthi: Salâm (makube luxolo nokhuseleko ebubini), iya kuba ngumbuliso wabo apho (ePaladesi)! Ize ukuqukumbela kwabo isicelo sabo ibe nguAlhamdulillâhi rabbil’âlamîm (Iindumiso nemibulelo yonke mayibe kuAllâh iNkosi, uMlondolozi wamazwe)",
      "Kananjalo ukuba uAllâh Ebe nokukhawuleza (ukuhlisa) ububi ebantwini njengoko Ekhawuleza ukuhlisa okulungileyo phezu kwabo, ngesele batshabalalayo. Ke kaloku Siyabayeka abo bangalindelanga kuhlangana naThi, bafathule ngobumfama ekulahlekeni (kwabo)",
      "Kananjalo uthi umntu esakufunyanwa bububi, (aqale) abize kuThi, engqengqe ngecala, ehleli phantsi okanye emi (ngeenyawo). Kodwa Sithi Sisakubususa ububi obo kuye, asuke abe ngathi akhanga abize kuThi ngobubi obe bumfumene! Ke kaloku kwenziwe kwabonakala kukuhle kubenzi bobubi oko bakwenzayo",
      "Ukanti\teneneni\tThina\tSizitshabalalisile\tizizukulwana ezingaphambili kunani, ngenxa yobugwenxa ezabenzayo, lo gama abaThunywa bazo beza kuzo nemiqondiso ecacileyo, kodwa zona (izizukulwana ezo) azabi ngabo abakholwayo! Sibabuyekeza kanjalo ke abantu abangabenzi bobubi",
      "Saza Senzaninaukubaniveleemvakwabo, yabazizizukulwana emva kwezizukulwana emhlabeni, khon’ukuze Sijonge okokuba niza kusebenza njani na nina",
      "Yabonani xa iiVesi zeThu zicengcelezwa kubo abo bangenathemba lakudibana naThi (ngeNye iMini), bathi: “Sizele ne’Kur’ân engasiyiyo le, kungenjalo tshintsha le.” Yithi wena (Muhammad), “Ayikokwam ukuyitshintsha ngokwendlela endithanda ngayo, kuphela mna ndilandela oko kutyhiliweyo kum. Inene mna ndoyika isohlwayo seMini eNkulu xa ndinokungayithobeli iNkosi yam.”",
      "Yithi (Muhammad): “Ukuba uAllâh Ebethande njalo ngendingakhanga ndayicengceleza kuni, Ebengazi kuyenza yazeke nokwazeka kuni. Inene, mna ndiphile ubomi obude nani ngaphambili ukuza kuthi ga ngoku. Ingaba aninangqiqo na?”",
      "Ngubani na owenza ubugwenxa obugqithe obalowo uqamba ubuxoki ngoAllâh okanye aphike iiVesi zaKhe? Inene abenzi bobubi abasokuze baphumelele",
      "Kananjalo banqula nto zimbi ngaphandle koAllâh ezingenakubenza bubi, zingekhe zibazuzise nto, baze bathi: “Ezi (zithixo, okanye, ezi zinyanya) zethu ngabathetheleli bethu kuAllâh.” Yithi (kubo): “Ingaba nixelela uAllâh ngezinto Angenalwazi ngazo emazulwini nasemhlabeni kusini na? Makazukiswe, Yena Uphakamile, Ungentla kwazo zonke (ezo zinto) bazayamanisa naYe.”",
      "Abantu babeluluntu olunye baza (kamva) baba nezahlukano ukanti ukuba kwakungekho ngenxa yelizwi elaphumayo livela eNkosini yakho, ngesele kwagwetywa phakathi kwabo mayela noko babephikisana ngako",
      "Kananjalo bathi: “Kutheni na ukuba kungabikho mqondiso othunyelwayo kuye (uMuhammad) ovela eNkosini yaKhe?” Yithi wena: “Okungabonwayo kokuka-Allâh, ke lindani nam ndilindile phakathi kwabo balindileyo5.”",
      "Kananjalo Sithi Sisakwenza abantu ukuba bangcamle uBabalo emva kobunzima obebubathwaxile, basuke baqulunqe ngokuchasene nemiqondiso yeThu, yithi ke wena (kubo): “UAllâh Ukhawuleza ngakumbi ekuqulunqeni!” Inene, izithunywa zeThu zikubhala phantsi konke oko nikuqulunqayo",
      "Nguye Onenza nibe nako ukuhambahamba emhlabeni nangolwandle, de nibe sezinqanaweni, ziwize6 ngomoya oba luncedo, baze bavuye phakathi kuzo apho kude kufike umoya oyinkanyamba namaza, eze kubo macala onke, bade bacinge ukuba bagubungelekile. Babize kuAllâh benze ukholo lwabo lusulungeke kuYe Yedwa, (besithi): “Ukuba Wena Wedwa Ungasihlangula kule (meko), inene thina siya kuba ngabanombulelo.”",
      "Kodwa Esakubahlangula basuke batsho ukuba ngabavukeli emhlabeni, babe nobugwenxa. Hini na nina luntu (obo) buvukeli benu (nibenzayo, nibenza) ngokuchasene nani kuphela, lulonwatyana olufutshane lobomi beli hlabathi, kodwa (isiphetho) kukuThi apho niza kubuyela khona yaye Siza kunazisa ngoko nakwenzayo",
      "Inene, imfano yobomi beli hlabathi inje ngamanzi (emvula) eSiwathoba phantsi esuka esibhakabhakeni; ukuze ngawo kuhlume imveliso eyingxubevange yomhlaba, leyo abantu neenkomo bayidlayo: de umhlaba ugqunywe ngemihombiso yawo, wenziwe mhle nabantu bawo bade bacinge ukuba banawo onke amandla okuwulawula, Umyalelo weThu uwufikele ngobusuku okanye emini, Size Siwenze ukhuthuke khuthukiyane ube ngathi uchetywe wavunwa, ube ngathi akhanga uchume izolo! Sizichaza zicace kanjalo ke iiVesi zeThu kubantu abacingisisayo",
      "UAllâh Umemela kwikhaya loxolo (iPaladesi), Akhokelele lowo Athande ukumkhokelela eNdleleni ethe Tye",
      "Kwabo benze okulungileyo iya kuba ngumvuzo ongowona mhle nangaphezulu. Akuyi kubakho bumnyama, naluthuli, nahlazo liya kugquma ubuso babo. Bona bangabahlali basePaladesi baya kuhlala apho ngonaphakade",
      "Ke bona abo basebenzele izenzo ezingcolileyo, imbuyekezo yesenzo esingcolileyo yinto ekwafana naso, nehlazo elonyelisayo eliya kugquma (ubuso) babo, Akukho mkhuseli baya kumfumana kuAllâh. Ubuso babo buya kugqunywa bube ngathi zizicuku ngezicuku eziphuma kwinzulu yobumnyama yobusuku, ngabahlali baseMlilweni, (ke abo) abaya kuhlala apho ngonaphakade",
      "Kananjalo ngeMini leyo Siya kubaqundanisa ndaweninye bonke, Siya kuthi kwabo bayamanisa amahlulelane kuThi: “Yimani njalo ezindaweni zenu! Nina ndawonye namahlulelane enu (enaniwanqula)”. Size Sibahlukanise, aze amahlulelane abo athi: “Yayingesithi aba nanibanqula",
      "Ke kaloku uAllâh UliNgqina ngokwaneleyo phakathi kwethu nani, lokuba inene thina asazi nto ngokunqulwa kwethu nini.”",
      "Apho! Umntu ngamnye uya kuyazi into awayisebenzelayo ngaphambili, kananjalo (bonke) baza kumiswa phambi koAllâh, OyiNkosi yabo yokwenene, oothixo babo bobuxoki abaziyilela bona baya kunyamalala bangabikho phambi kwabo",
      "Yithi (Muhammad): “Ngubani na oninika umfunzelo ovela esibhakabhakeni nasemhlabeni? Ingubani uMnini kuva nokubona? Kanti ngubani Oveza abafileyo kwabaphilileyo? Ize ibe ngubani uMlungelelanisi wemicimbi?” Baza kuthi: “NguAllâh.” Yithi: “Ke ngoku anisoyiki (ngokuba nitheni na) isohlwayo sika-Allâh?”",
      "Lowo nguAllâh, iNkosi yenu yenyaniso, ke ngoku emveni kwenyaniso ingaba yintoni enye ngaphandle kokulahleka? Yintoni kanye ebaphambukisileyo",
      "Elo ke liLizwi leNkosi yakho eligwetyelwa ngakhona ngokuchasene nabo bangabagwiliki abangakholwayo",
      "Yithi: “Ingaba kuloo mahlulelane enu likhona na elikwaziyo ukuyila indalo lize liyiphinda-phinde?” Yithi: UAllâh Uyila indalo Aze Ayiphinda-phinde. Ke ngoku niphambukiswe yintoni (eNdleleni ethe Tye)?”",
      "Yithi: “Ingaba kuloo mahlulelane enu (nithi ngaka-Allâh) likhona elikhokelela enyanisweni?” Yithi: “NguAllâh Okhokelela enyanisweni. Ingaba Ofanelwe kukunqulwa ngulowo ukhokelela enyanisweni na nokuba ngulowo ungafumani siKhokelo ngaphandle kokokuba yena akhokelwe? Kanti kwenzeka ntoni na kuni? Nigweba kanjani na?”",
      "Ke kaloku uninzi lwabo akukho nto luyilandelayo ngaphandle koqash-qash. Inene, uqash-qash akayi kunceda nto ngokuchasene nenyaniso. Inene uAllâh Ukwazi konke oko bakwenzayo",
      "Kananjalo le’Kur’ân asinto enokufane ivezwe nguye nabani na ongengoAllâh, koko isisingqino (seziTyhilelo) ezatyhilwa phambi kwayo, yaye iyingcaciso efezekileyo ekungekho ntandabuzo kuyo, ivela kwiNkosi yamaphakade",
      "Okanye mhlawumbi bathi, Uyiqambe (ngokwakhe uMuhammad)? Yithi: “Vezani iSûrah efana nayo kaloku, nize nibize nakubani na lowo eninokubiza kuye ngaphandle koAllâh, ukuba ninenyaniso.”",
      "Yeha, baluphikile ulwazi ngayo, ababanganako ukuqulatha elwazini lwabo oko kungekazalisekiswa (okusisohlwayo sabo).\tUkanti\tnabo\tbangaphambili\tkunabo\tbaphika. Khawubone ke ukuba saba yintoni na isiphelo sabagabadeli",
      "Kananjalo phakathi kwabo kukho abo bakholwayo kuyo kuze phakathi kwabo kubekho abangakholwayo kuyo, ukanti iNkosi yakho Ibazi kakuhle abenzi bobubi",
      "Ke kaloku ukuba bayakuphikisa, yithi wena: “Mna ndinezenzo zam, ukanti nani ninezenzo zenu! Nina nimsulwa koko ndikwenzayo mna, kanti nam ndimsulwa koko nikwenzayo nina!”",
      "Phakathi kwabo bakhona abakuphulaphulayo, kodwa ungazenza izithulu zive na nokuba aziqiqi",
      "Ukanti phakathi kwabo kukho abaye bakujonge (ndla ngamehlo), kodwa ungaze ukwazi ukukhokela iimfama na nokuba aziboni",
      "Inene uAllâh Akaboni abantu nangantoni na, koko ngabantu ngokwabo abazonayo",
      "NgeMini Aza kubahlanganisela ndawonye bonke, iya kuba ngathi azanga bakhe bahlale (kweli hlabathi) iya kuba ngathi baphile iyure enye yemini. Baya kwazana. Abaya kutshabalala ngokwenyani ngabo babephika indibano yabo noAllâh, bengengabo nabakhokelelekileyo",
      "Enokuba Singakubonisa na (ngoku usaphilayo Muhammad) okuthile koko Sibathembise ngako (kusisohlwayo), okanye Sikwenze ufe (ungakubonanga), kuya kuhlala kukuThi apho baza kubuyela khona, ngapha koko uAllâh UliNgqina loko bakwenzayo",
      "Isizwe ngasinye sinoMthunywa (waso), uya kuthi akufika umthunywa (lowo esizweni sakhe) umcimbi ugwetywe phakathi kwabo ngobulungisa, yaye abazi koniwa",
      "Ke kaloku bathi: “Siya kufika nini na esi sithembiso (sesohlwayo), ukuba ngaba nithetha inyaniso?”",
      "Yithi (Muhammad): “Mna andinamandla akwenza bubi esiqwini sam, kungekho nzuzo ndinokuzizuzisa yona ngaphandle koko uAllâh Athande (ukundenza kona).” Sizwe ngasinye sinexesha esilibekelweyo, lisakufika ixesha (elo) labo abangekhe balilibazise bengekhe balikhawulezise nangeyure (enye)",
      "Yithi: “Khanindixeleleni ke, ukuba isohlwayo eso saKhe sinokunihlela ngobusuku okanye emini, yiyiphi inxalenye yaso abenzi bobubi abanokuyingxamela.”",
      "Makube ke ngoko niya kuthi xa sithe sehla ngokwenene, nikholwe kuso? (kuze kuthiwe kuni): “Nithini na ke ngoku? Kudala kakade nisingxamele!”",
      "Kekalokukuyakuthiwakuboabobazonayoimiphefumloyabo: “Ngcamlani ke isohlwayo sanaphakade? Ingaba nibuyekezwe ngakumbi na ngaphandle koko nakusebenzelayo?”",
      "Bayakucela (Muhammad) ukuba ubaxelele ukuba: “Ingaba iyinyani na (into yokuba isohlwayo neMini yokuGqibela siza kwenzeka)?” Yithi: “Ewe! Ndifunga ngeNkosi yam! Iyinyani ngokwenene yaye anisayi kuphuncula kuzo!”",
      "Yaye ukuba umntu ngamnye owenze ububi ebengaba nabo bonke ubutyebi beli hlabathi aze afune ukuzisindisa kuAllâh ngokuzihlawulela ngabo (bebungazi kwamkelwa kuye) baya kuba lusizi ezintliziyweni zabo xa besibona isohlwayo, yaye baza kugwetywa ngobulungisa akukho bugwenxa buya kwenziwa kubo",
      "Ngokungathandabuzekiyo, inene, konke okusemazulwini nasemhlabeni kokuka-Allâh. Akuthandabuzeki, inene, isithembiso sika-Allâh siyinyaniso kodwa uninzi lwabo alwazi",
      "NguYe Onika ubomi, Enze ukufa, yaye (nonke) niza kubuyela kuYe",
      "Hini na bantu! Icebiso elilungileyo elivela eNkosini yenu lifikile kuni (i’Kur`ân) liyalela (ukwenziwa) kwako konke okulungileyo lisalela ukwenziwa kwako konke okungendawo likwanyanga oko kusezintliziyweni zenu liyinkumbuzo nenceba kumakholwa",
      "Yithi: “KubuBele buka-Allâh, nakuBabalo lwaKhe (abantu) mabagcobe.” Oko kokona kulungileyo (endaweni yobutyebi) abanabo",
      "Yithi: “Khanindixeleleni, kungani na ukuba imbonelelo uAllâh Ayithumele kuni niyenza ivumeleke okanye ibe yinqambi nje!” Yithi: “NguAllâh kusini na Onivumele (ukuba nenze loo nto), okanye niziqambela ubuxoki ngoAllâh kusini na?”",
      "Yintoni kanye ecingwa ngabo baqamba ubuxoki ngoAllâh, ngeMini yoVuko, Inene, uAllâh UnobuBele ebantwini, kodwa uninzi lwabo alunambulelo",
      "Akukho bani, nawe na (Muhammad) owenza nasiphi na isenzo esilungileyo okanye ucengceleze nasiphi na isahluko se’Kur`ân okanye nina (bantu) benza nokuba sesiphi na isenzo Size Thina Singabi ngomaNgqina aso xa nisenza. Kwaye akukho nto ifihlakeleyo eNkosini yakho nokuba ilisuntswana na emhlabeni okanye ezulwini, akukho nto incinane kunoko nenkulu kunoko (engabhalwanga eNcwadini ecacileyo)",
      "Yabonani! Inene, kwii-Awliyâ7 zika-Allâh akuyi kubakho koyika kuzo kungayi kubakho kuxhalaba",
      "Abo bakholwayo babedla ngokoyika uAllâh kakhulu",
      "Okwabo zindaba ezivuyisayo kubomi beli hlabathi, nakuBomi oBuzayo. Akuyi kubakho kuguquka eMazwini ka-Allâh. Le iya kuba yimpumelelo enkulu",
      "Kananjalo musa ukuvumela iintetho zabo zikukhubekise wena (Muhammad) kuba onke amandla nentlonipheko zezika-Allâh. Yena nguSokuva, uSolwazi",
      "Ewe nje! Inene kokuka-Allâh konke okusemazulwini nasemhlabeni, naye nabani na osemhlabeni. Ke bona abo banqula, babize kubambi ngaphandle koAllâh, enyanisweni abalandeli mahlulelane (abathi ngaka-Allâh), koko balandela uqash-qash yaye baqamba ubuxoki",
      "NguYe Owanikhethela ubusuku ukuba niphumle ngabo, nemini ukuba nenze izinto ezibonakalayo ngayo. Inene koku kukho imiqondiso kubantu abaphulaphulayo",
      "Bathi: “UAllâh Uzele unyana.” Makazukiswe Yena, Yena UsisiTyebi, okwaKhe kuko konke okusemazulwini nako konke okusemhlabeni. Akukho gunya ninalo mayela noku. Kanti nithetha eningakwaziyo na ngoAllâh",
      "Yithi: “Inene, abo baqamba ubuxoki ngoAllâh asokuze babe nempumelelo.”",
      "Lulonwabo lwexeshana olwalo mhlaba! Ukanti kuThi kulapho baza kubuyela khona, Size Sibenze bangcamle isohlwayo sesingcungcuthekiso esibuhlungu kuba baye bala ukukholwa (kuAllâh)",
      "Ke kaloku bacengcelezele iindaba zikaNûh xa wathi kubantu bakubo: “Hini na bantu bakuthi, ukuba ngaba ukuhlala kwam (nani), nokunikhumbuza kwam ngeeVesi zika-Allâh kuyaninzimela, mna ke ndibeka ithemba lam kuAllâh. Qulunqani icebo lenu ke, nina ndawonye namahlulelane enu, nize nenze elo cebo lenu lingabi nakuthandabuzeka kuni, nize kananjalo niwise isigwebo senu kum, ningandimeli nokundimela",
      "“Kodwa ukuba niyajibilika (ekukholweni), mna ke akukho ntlawulo ndikhe ndayibiza kuni; umvuzo wam ukuAllâh kuphela, yaye mna ndiyalelwe ukuba ndibe ngomnye wamaMuslim.”",
      "Bamphikisa bona, kodwa Samsindisa yena nabo babekunye naye enqanaweni, Saza Senza ukuba izizukulwana zifike emva kwezinye, lo gama Sabatshonisa (emanzini) abo babephika iiVesi zeThu. Khangela ke ukuba saba njani na isiphelo sabo babelunyukisiwe",
      "Emva kwakhe Sathumela abaProfeti kubantu bakubo. Beza nemiqondiso ecacileyo kubo, kodwa abakholwa koko babesele bekwalile kwangaphambili. Sizitywina ngolo hlobo ke iintliziyo zabagabadeli",
      "Emva kwabo Sathumela uMûsâ noHârûm nemiqondiso yeThu kuFir’awn neenkosi zakhe kodwa basuka bakhukhumala baba ngabenzi bobubi",
      "Ke kaloku yathi isakufika inyaniso kubo ivela kuthi, bathi: “Oku inene ngumlingo.”",
      "UMûsâ wathi: “Nithetha (loo nto na) ngenyaniso ekubeni ukuba ifikile kuni? (Nithi) ngumlingo lo? Kodwa abenzi bemilingo abasokuze baphumelele.”",
      "Bathi bona: “Wena uze kuthi ukuba usijike enkolweni esafumana oobawo belandela yona, khon’ukuze nina nobabini nibe nobukhulu ezweni? Asiyi kunikholelwa ke thina!”",
      "Waza uFir’awn wathi: Ndiziseleni abenzi bemilingo abaziincutshe ekwenzeni ubugqi.”",
      "Ekufikeni kwabenzi bemilingo, uMûsâ wathi kubo: “Julani phantsi ke oko nifuna ukukujula”",
      "Besakuba bejulile, uMûsâ wathi: “Oku nize nako nina yimilingo, uAllâh Uza kuyenza ingabi nto yanto. Inene uAllâh Akayenzi mihle imisebenzi yabangcolileyo",
      "Kananjalo uAllâh Uza kumisela, Enze ibonakale inyaniso ngaMazwi aKhe enokuba abenzi bobubi bakuchase kangakanani na oko.”",
      "Kodwa akuzanga kubekho namnye kubo owakholwayo kuMûsâ ngaphandle kwenzala yabantu bakubo, ngenxa yokoyikauFir’awnneenkosizakhe, ukubahlezeabatshutshise, yaye inene uFir’awn wayesisikhukhumali somcinezeli ehlabathini, Yena waye engumenzi wobubi wokwenene",
      "UMûsâ wathi: “Hini na bantu bakuthi! Ukuba niyakholwa kuAllâh bekani ithemba lenu kuYe ukuba ningamaMuslim.”",
      "Bathi bona! “Ithemba lethu silibeka kuAllâh. Nkosi yethu! Senze singatshutshiswa (ngaba) bantu bangabacinezeli",
      "Usisindise ngeNceba yaKho (kwaba) bantu bangakholwayo.”",
      "Satyhila kuMûsâ nomntakwabo okokuba: “Bonelelani abantu benu eYiphutha ngeendawo zokuhlala, nizenze iindawo ezo zenu zokuhlala zibe zizindlu zokunqulela kwenu, nenze iSâlah, nivakalise iindaba ezivuyisayo kumakholwa.”",
      "Wathi uMûsâ: O Nkosi! Wena Uphe uFir’awn neenkosi zakhe ubunewunewu nobutyebi bobomi beli hlabathi, Nkosi yethu! Ngabo obo (butyebi babo) balahlekise abantu eNdleleni yaKho. Nkosi yethu! Butshabalalise ubutyebi babo, Uqaqadekise iintliziyo zabo, khona ukuze bangakholwa de babone isohlwayo esibuhlungu.”",
      "UAllâh Wathi: “Inene isicelo senu nobabini samkelekile. Ke nina nobabini hlalani niseNdleleni ethe Tye, ningalandeli indlela yabo bangazi nto",
      "Saza sabathabatha aBantwana bakwaSirayeli Sabaweza ulwandle, UFir’awn nomkhosi wakhe wabalandela nengcinezelo nobutshaba, de wafunyanwa kukurhaxwa, (waqala) wathi: “Ndiyakholwa okokuba akakho omnye ofanelwe kukunqulwa ngaphandle kwaKhe (uAllâh) loWo aBantwana bakwaSirayeli bakholwa kuYe, yaye mna ndingomnye wamaMuslim.”",
      "(Kwathiwa kuye) “Ngoku (kungona ukholwayo) lo gama ubusele walile ukukholwa ngaphambili, ungumenzi wobubi",
      "Ke namhlanje Siya kusikhuphela ngaphandle kolwandle isidumbu sakho khon’ukuze ube ngumqondiso kwabo baza kulandela emva kwakho!” Kananjalo inene baninzi ebantwini abangayinanziyo imiqondiso yeThu.”",
      "Ke kaloku Thina Sazinzisa aBantwana bakwaSirayeli kwiindawo ezihloniphekileyo zokuhlala, Sabapha izinto ezilungileyo",
      "Ke ukuba uyathandabuza wena (Muhammad) malunga noko Sikutyhile kuwe, buza kwabo bafunda iNcwadi (iTorah neVangeli) ngaphambili kunawe. Inene inyaniso ifikile kuwe ivela eNkosini yakho, musa ukuba ngomnye wabo bayithandabuzayo",
      "Uze kananjalo ungabi ngomnye wabo baphika iiVesi zika- Allâh, kuba uya kuba ngomnye wabalahlekelwa",
      "Inene abo iLizwi leNkosi yakho (uAllâh) ligwetyelwa ngakhona, abayi kukholwa",
      "Enokuba imiqondiso yonke ibinokuza yonke kubo, de babone isohlwayo esibuhlungu",
      "Ingaba sasikhe sakho isixeko esasikhe sakholwa lwaza ukholo lwaso lwasisindisa ngaphandle kwabantu bakuloYûnus, abakholwayo, Saza Sasirhoxisa isohlwayo esingcungcuthekisayo phezu kwabo, esilihlazo kobu bomi beli hlabathi, eSabavumela ukuba babonwabele okwethutyana",
      "Ukanti ukuba iNkosi yakho Yayithandile, abo basemhlabeni ngesele bakholwa bonke, ingaba wena (Muhammad) uza kubanyanzela na abantu, bakholwe ngetshova",
      "Ayikokwamntu ukukholwa ngaphandle kwemvume ka- Allâh, yaye Yena Uza kuthoba ingqumbo yaKhe kwabo bangakhathaliyo",
      "Yithi: “Yabonani! Konke okusemazulwini nasemhlabeni (kokuka-Allâh)”. Kodwa akukho Vesi naMlumkisi ungaba luncedo kwabo bangakholwayo",
      "Ke kaloku ingaba kusekho nto abasayilindileyo iyenye ngaphandle (kwentshabalalo) enjengeemini zabantu abadlulayo ngaphambi kwabo? Yithi ke wena: “ Lindani kaloku nam oku kwam ndilindile kunye nabo balindileyo.”",
      "Ke kaloku (ekugqibeleni) Samsindisa uMthunywa weThu kunye nabo bakholwayo! Kuyimfanelo enjalo ke kuThi ukusindisa amakholwa",
      "Yithi (Muhammad): “Hini na bantu! Ukuba nineentandabuzo mayela neNkolo yam [i-Islam, (kwazini kakuhle)] ke okokuba mna andisokuze ndizinqule ezo zinto nizinqulayo nina ngaphandle koAllâh, kodwa mna ndiya kunqula uAllah ekunguYe Onenza nife, yaye mna ndiyalelwe ukuba ndibe ngomnye wamakholwa",
      "Ke kaloku wena (Muhammad) bhekisa ubuso bakho ngqo kwinkolo yobuHanîfa, ungaze ube ngomnye wabakhonzi bezithixo",
      "Ungabizi kwenye into ngaphandle koAllâh engayi kukunceda, ingazi kukonzakalisa nokonzakalisa kodwa ukuba ukhe wayenza into enjalo, inene wena uya kuba ngomnye wabalahlekelwa",
      "Xa uAllâh Enokukuchika, ngobuhlungu akukho bani onokubususa (kuwe) ngaphandle kwaKhe, kananjalo ukuba Yena Uthe Wathanda ukukwenzela okulungileyo wena, akukho bani unokususa uBabalo lwaKhe Alwenze lwafikelela kulowo wezicaka zaKhe Athande (ukuba lufikelele kuye). Yaye Yena nguMxoleli, uSozinceba",
      "Yithi: “Hini na bantu! Ngoku inyaniso ifikile kuni ivela eNkosini yenu. Nabani na ke lowo uzuze isiKhokelo, oko ukwenzela isiqu sakhe, nalowo ulahlekayo, oko ukwenzela ilahleko yesiqu sakhe; ke mna andimanga phezu kwenu njengomlondolozi wenu”",
      "Kananjalo wena (Muhammad) landela isiTyhilelo esityhilwe kuwe, ube nomonde, Ade uAllâh Awise uMgwebo yaye Yena ngoYena Mgwebi Ulungileyo kubagwebi"
    ]
  },
  {
    "chapter": 11,
    "versesCount": 123,
    "verses": [
      "Alif-Lâm-Râ. INcwadi, eVesi zayo zifezekisiweyo, zaza zacaciswa ngokwengcombolo zivela kuYe uSobulumko, Onolwazwi",
      "(Othi): “Ninganquli bani ngaphandle koAllâh”. Inene mna (ndinguMuhammad) kuni, ndivela kuYe, ndinguMlumkisi nomzisi weendaba ezivuyisayo (kuni)",
      "Ke nina celani itarhu eNkosini yenu, nibuyele kuYo ngenguquko, ukuze Ininike ulonwabo olulungileyo, kude kube lixesha elimisiweyo, Inibonelele kananjalo ngobuBele baYo obuphuphumela nakubani na onobubele. Kodwa ukuba niye nakreqa, ndiyanoyikisela kwisohlwayo seMinikazi eNkulu",
      "KukuAllâh apho niza kubuyela khona, yaye Yena Uyakwazi ukwenza izinto zonke",
      "Yeha! Bafinga izifuba zabo, besenzela ukuzizimelisa kuYe. Enyanisweni, nokuba bangazigquma ngeengubo zabo, Yena Uyakwazi abakufihlayo noko bakuvezayo. Inene Yena nguMazi wokusezifubeni",
      "Akukho sidalwa sinyakazayo emhlabeni esinomfunzelo waso ongaveli kuAllâh. Kwaye Wazi indawo yaso yokuhlala nalapho siye sibekwe khona (esibelekweni okanye engcwabeni). Konke kubhaliwe eNcwadini ecacileyo",
      "Kananjalo nguYe Owadala amazulu nomhlaba ngeentsuku ezintandathu, yaye iTrone yaKhe yayiphezu kwamanzi, khon’ukuze Anivavanye, (kucace) okokuba nguwuphi na kuni oyena unezenzo ezilungileyo. Kodwa ukuba ungathi kubo: “Niza kuvuswa emva kokufa,” abangakholwayo (kubo) abasokuze bangathi: “Oku akunto yimbi ngaphandle kokuba ngumlingo ocacileyo.”",
      "Ke kaloku ukuba Siyasilibazisa isohlwayo kude kufike ixesha elimisiweyo, ngokuqinisekileyo baza kuthi: “Yintoni esibambileyo?” Inene ngeMini esiya kubafumana, akukho nto iya kusibuyisela umva kubo, yaye baza kugutyungelwa koko babedla ngokukugculela",
      "Kananjalo Sithi Sisakunika umntu incasa yeNceba yeThu, Size Siphinde Siyithabathe kuye, asuke aphelelwe lithemba, angabi nambulelo",
      "Sithi kananjalo Sisakumvisa ubumnandi emva kokuba ebekhe wachikwa bububi, akasokuze angathi: “Ububi bumkile kum.” Inene, usuka akhukhumale, aqhayise",
      "Ngaphandle kwabo baye babonakalise ukuba nomonde, benze izenzo zobulungisa; abo okwabo iya kuba kukuxolelwa kwezono nomvuzo omkhulu",
      "Kungenzeka wena (Muhammad) uncame inxalenye yoko kutyhilwe kuwe, nentliziyo yakho ive ubunzima ngenxa yako oko ngokuba bathi: “Kutheni kaloku engathunyelelwa uvimba wobutyebi nje, okanye kuze ingelosi kuthi ihamba naye?” Kodwa wena (Muhammad) unguMlumkisi kuphela, Yena uAllâh nguMlondolozi wezinto zonke",
      "Okanye bathi (UMuhammad) uyiqambe ngokwakhe (i’Kur`ân)? Yithi: “Yizani nezahluko ezilishumi eziqanjwe njengayo, nize nibize nokuba kukubani na eninokubiza kuye ngaphandle koAllâh, ukuba ninenyaniso!”",
      "Ukuba abakuphendulanga ke uya kwazi ngoko ukuba (Le ‘Kur`ân) ithunyelwe (emhlabeni) ngolwazi luka-Allâh nokuba akukho thixo wumbi ngaphandle kwaKhe. Niya kuba ngawo amaMuslim ke ngoku",
      "Nabaninalowounqwenelaubomibelihlabathinobunewunewu balo, kwabo (banjalo), Siya kubahlawula umvuzo wezenzo zabo ngokupheleleyo kwalapho, (ehlabathini) yaye abayi kuba nasinciphiso apho kulo",
      "Bona bangabo bangenanto kuBomi oBuzayo ngaphandle koMlilo, balahlekelwe kwabakwenzayo yaye ngamampunge imisebenzi abayenzayo apho (emhlabeni)",
      "Ingaba wona amaMuslim axhomekeke kubungqina obucacileyo (i’Kur`ân) obuvela eNkosini yawo, (bungqina) obo ingqina (uJibrîl) elabucengceleza buvela kuYe (uAllâh), kanti nangaphambili kunabo, kwakufike iNcwadi kaMûsâ, isisiKhokelo nenceba, ayakholwa kuyo (amaMuslim)? Kodwa abo beemvaba ngeemvaba, bangayamkeliyo (i’Kur’ân), uMlilo uya kuba yindawo yabo yokuhlangana yedinga, musa ukuthandabuza ke wena ngayo. Inene yona yinyaniso evela eNkosini yakho, kodwa uninzi lwabantu alukholwa",
      "Ngubani na ogwenxa ukugqitha lowo uqamba ubuxoki ngoAllâh. Abanjalo baza kuziswa phambi kweNkosi yabo, yaye ingqina liza kuthi, “Aba ngabo baxokayo ngeNkosi yabo!” Ngokungathandabuzekiyo! Isiqalekiso sika-Allâh siphezu kwabagabadeli",
      "Abo baba sisithintelo eNdleleni ka-Allâh, bakhangele ubugosogoso kuyo lo gama bangakholwayo kuBomi oBuzayo",
      "Nakanye ukuba bangaphuncuka (kwisohlwayo sika-Allâh) emhlabeni bengenabo nokuba nabo abakhuseli ngaphandle koAllâh! Isohlwayo sabo siya kuphindwa kabini, Azanga babe nako ukunyamezela (intshumayelo) yaye babengaboni nokubona",
      "Bona bangabo balahlekelwa yimiphefumlo yabo, kananjalo (oothixo babo bobuxoki) ababaqambayo, baya kunyamalala babashiye",
      "Inene bona bangabona baya kuba ngabalahlekelwa kuBomi oBuzayo",
      "Ke bona abo bakholwayo benze izenzo zobulungisa, bazithobe phambi kweNkosi yabo, baya kuba ngabahlali basePaladesi, bahlale apho ngonaphakade",
      "Umzekeliso wala maqela mabini unje ngemfama nesithulu nobonayo novayo. Ingaba bayafana na xa bethelekiswa? Ngoku ke anizi kuthabatha ngqalelo nina",
      "Kananjalo inene Sathumela uNûh kubantu bakubo (wathi kubo): “Mna ndize kuni njengoMlumkisi ocacileyo",
      "Nina musani ukunqula bani ngaphandle koAllâh; Inene Mna ndiyanoyikisela kwisohlwayo seMini ebuHlungu.”",
      "Iinkosi zabo bangakholwayo phakathi kwabantu bakubo zathi: “Thina sikubona ngathi ungumntu ngokufana nathi, yaye asiboni bani okulandelayo ngaphandle kwabona kungekho nto yabo phakathi kwethu yaye nabo abo bakulandela ngaphandle kokuqiqa. Kananjalo thina asiboni nto ilungileyo nigqithise ngayo kunathi, enyanisweni thina sicinga ukuba ningamaxoki (qha).”",
      "Wathi yena: “Hini na bantu bakuthi! Khanindixeleleni, ukuba ndinobungqina obucacileyo obuvela eNkosini yam, neNceba sele ifikile kum, kodwa (iNceba) leyo isithelisiwe emehlweni enu. Siza kuninyanzela na ukuba namkele (i-Islam) lo gama niyichase kangaka",
      "Hini na bantu bakuthi!Andiniceli butyebi ngayo, umvuzo wam awuphumi kubani ongomnye ngaphandle koAllâh. Andiyi kubagxotha abo bakholiweyo. Inene baza kudibana neNkosi yabo, kodwa ndibona ngathi ningabantu abanobudenge",
      "Hini na bantu bakuthi! Ngubani na oya kundincedisa ngokuchasene noAllâh, ukuba ndinokubagxotha, anicingisisi na",
      "Kananjalo andithi kuni, mna ndinoovimba baka-Allâh, yaye futhi mna andinalwazi ngokungabonwayo, ndingakhanga nditsho nokutsho ukuba mna ndiyingelosi, kananjalo andithi abo amehlo enu abajongela phantsi uAllâh Akazi kubapha nantoni na elungileyo. UAllâh Uyakwazi okungaphakathi kubo. Ukuba bendinokwenza njalo bendiya kuba ngomnye wabagabadeli",
      "Bathi bona: “Hini na Nûh, uphikisene nathi kakhulu, yaye uyenze nde kakhulu impikiswano phakathi kwethu nawe. Ngoko ke khawude uhlise oko usigrogrisa ngako, ukuba uthetha inyaniso.”",
      "Wathi yena: “NguAllâh kuphela Oza kuza noko kuphezu kwenu ukuba Uthandile, yaye aniyi kuphuncula tu",
      "Yaye necebiso lam aliyi kuninceda nto nokuba ndingada ndininike iingcebiso ezilungileyo, ukuba iNtando ka-Allâh kukuba Anigcine ekulahlekeni. Yena yiNkosi yenu! Yaye kukuYe apho niza kubuyela khona",
      "Okanye bathi: “(UMuhammad) uyiqambe ngokwakhe (i’Kur`ân).” Yithi (Muhammad): “Ukuba ndiyiqambe ngokwam, amatyala am makabe phezu kwam, kodwa ndimsulwa mna kumatyala eniwenzayo.”",
      "Kananjalo kwatyhilwa kuNûh (kwathiwa): “Akukho namnye kubantu bakuni oza kukholwa ngaphandle kwabo sele bekholiwe kakade. Ke uze ungabi buhlungu ngenxa yoko bakwenzayo",
      "Wena ke yakha inqanawa phantsi kwamehlo eThu ngesiTyhilelo seThu, uze ungathethi kuM (ungaNdicengi) ngabo benza ubugwenxa. Bona inene baza kurhaxiswa (ngamanzi).”",
      "Ke kaloku esayakha njalo inqanawa leyo, maxa onke iinkosi zabantu bakubo zidlula ngakuye zazimgculela, wathi yena: “Ukuba nigculela thina, nathi ngokukwanjalo siyanigculela ngokugculela kwenu",
      "Kwaye niza kwazi okokuba ngubani na esiza kuhla phezu kwakhe isohlwayo esiza kumgqumelela ngehlazo, lowo uza kuhlelwa sisohlwayo sanaphakade.”",
      "(Kwaba njalo ke) de kwaba lilixa lokufika komyalelo weThu, i-oven yathulula amanzi, Sathi: “Ngenisa (enqanaweni) uhlobo ngalunye lwezidalwa, ngambini (inkunzi nemazi), nosapho lwakho ngaphandle kwalowo iliZwi sele liphumile ngokuchasene naye (ungenise) nabo bakholwayo. Akukho mntu wakholwayo kuye (uNûh) ngaphandle kwabambalwa",
      "Waza yena (uNûh) wathi: “Khwelani (enqanaweni): eGameni lika-Allâh iya kuba yindlela eya kuhamba ngayo nendawo eya kuphumla kuyo. Inene, iNkosi yam nguMxoleli, uSozinceba",
      "Yahamba nabo ke phakathi kwamaza ayengathi ziintaba, uNûh wakhwaza unyana wakhe ngaphandle, owayezikhethile yena: “Hini na nyana wam! Khwela nathi ungabi kunye nabangakholwayo.”",
      "Wathi yena: “Mna ndiya kubalekela kwenye yeentaba; yona iya kundisindisa emanzini.” Wathi uNûh: “Namhlanje akuyi kubakho msindisi kummiselo ka-Allâh ngaphandle kwalowo Aye Waba nenceba kuye.” Ke kaloku amaza afika phakathi kwabo Waza (unyana lowo) waba phakathi kwabarhaxwayo",
      "Kwaza kwathiwa: “Hina na mhlaba! Ginya amanzi wakho. Hini na sibhakabhaka! Bamba (imvula yakho).” Athonyalaliswa ke amanzi wazaliseka ummiselo (ka-Allâh), ke yona (inqanawa) yaphumla kwintaba iJûdi, kwathiwa: “Kude lee ngabantu abangabagabadeli!”",
      "Ke kaloku uNûh wabiza eNkosini yakhe wathi: “O Nkosi yam! Inene unyana wam ngowosapho lwam! Kananjalo isithembiso saKho siyinyaniso, yaye Wena UngoYena Mgwebi Ulungileyo kubagwebi.”",
      "Wathi Yena (uAllâh): “Hina na Nûh! Inene yena akanguye omnye wosapho lwakho; (kuba) inene izenzo zakhe azibobulungisa, ke musa ukuNdicela into ongenalwazi ngayo! Ndiya kuyala ngokuba hleze ube ngomnye wabasweli kuqonda”",
      "UNûh wathi: “O Nkosi yam! Ndicela ukhuseleko ngaWe ekukuceleni oko mna ndingenalwazi ngako, yaye ukuba Akunakundixolela Wena, ube neNceba kum, inene mna ndiya kuba ngomnye wabalahlekelwa",
      "Kwathiwa: “Hini na Nûh! Phuma (enqanaweni) ngoxolo oluvela kuThi, iintsikelelo mazibe phezu kwakho, naphezu kwabantu abakunye nawe, kodwa (kuza kuhamba- kuhambe kubekho) abantu eSiya kubanika oovimba babo (okwethutyana), kodwa ekugqibeleni, isohlwayo esibuhlungu siya kubafumana, sivela kuThi.”",
      "Oku kokweendaba zokungabonwayo eSizityhila kuwe (Muhammad) Inguwe nabantu bakuni naningazazi ngaphambili kunoku. Yiba nomonde ke wena. Inene, isiphelo esihle sesabaMoyikayo uAllâh",
      "Ke kaloku kubantu bakwa’Ad, (Sathumela) umntakwabo uHûd. Wathi kubo, “Hini na bantu bakuthi! Nqulani uAllâh! Aninathixo wumbi ngaphandle kwaKhe. Inene nina akukho nto niyenzayo ngaphandle kokuqamba ubuxoki",
      "“Hini na bantu bakuthi andiceli mvuzo kuni ngawo (lo myalezo). Umvuzo wam ukuloWo Wandidalayo, aniyi kuqonda na?”",
      "“Hini na bantu bakuthi! Celani itarhu eNkosini yenu nize niguqukele kuYo, Yona Iya kunithumelela imvula eninzi, Inongezelele amandla phezu kwamandla enu, ke kaloku musani ukujibilika nibe ngabenzi bobubi.”",
      "Bathi bona: “Hina na Hûd! Akukho bungqina usizele nabo yaye asiyi kubashiya oothixo bethu ngenxa yoko ukuthethayo kananjalo asingabo abakholwayo kuwe thina.”",
      "“Esikuthethayo thina kukuba abanye oothixo bethu bakuhlasele wena ngokungendawo (ngempambano).” Wathi yena: “Ndicela uAllâh ukuba Abe liNgqina, nani ngokwenu ngqinani okokuba mna ndimsulwa koko nikwayamanisa njengamahlulelane (ka-Allâh) elunqulweni lwenu",
      "Ngaphandle kwaKhe (uAllâh). Qulunqani ke ngokuchasene nam, nonke, ningandimeli nokundimela",
      "“Mna ndibeka ithemba lam kuAllâh, iNkosi yam, EkwayiNkosi yenu! Akukho sidalwa sinyakazayo Angekhe Angasibambi ngesihlwitha esiphezu kwebunzi laso. Inene iNkosi yam iseNdleleni ethe Tye",
      "Ukuba niyatshikila nimke, ke mna ndiwuvakalisile uMyalezo ebendithunywe wona kuni. INkosi yam Iza kwenza abanye abantu abaza kuphila emva kwenu, kwaye anisokuze nenze bubi kuYo nakancinane, inene iNkosi yam nguMlondolozi wezinto zonke.”",
      "Wakufika uMyalelo weThu Samsindisa uHûd ndawonye nabo babekholwa kunye naye ngeNceba evela kuThi, Sabasindisa kwisohlwayo esibuhlungu",
      "Abo ke yayingama’Ad, bazala iiVesi zeNkosi yabo, ababathobela abaThunywa baYo, balandela imiyalelo yabo bonke abanekratshi, abaqaqadekileyo",
      "Ke kaloku bona balandeliswa ngesiqalekiso kulo mhlaba nangeMini yoVuko. Ngokungathandabuzekiyo! Inene, ama’Ad, ala ukukholwa eNkosini yawo, ngoko ke kude lee ngama’Ad nangabantu bakuloHûd",
      "Kanti nakubantu bakwaThamûd Sathumela umzalwana wabo, uSâlih1. Wathi kubo: “Hini na bantu bakuthi! Nqulani uAllâh, aninathixo wumbi ngaphandle kwaKhe. Yena Wanikhupha emhlabeni Wanizinzisa kwakuwo, ke ngoko celani itarhu kuYe nibuyele kuYe ngenguquko. Inene iNkosi yam Ikufutshane, yaye Iyaphendula.”",
      "Bathi bona: “Hini na Sâlih! Ubuhleli (uphila) phakathi kwethu njengomntu ekunokuthenjelwa ngaye kwada kwayile nto (uyithethayo)! (Ngoku) wena uyasivala ekunquleni oko kwakunqulwa ngoobawo bethu? Ke thina sinentandabuzo kakhulu ngoko usimemela kuko (i-Islam).”",
      "Wathiyena:“Hininabantubakuthi! Ndixelelenike, ukubamna ndinobungqina obucacileyo obuvela eNkosini yam, kananjalo neNceba ifikile kum ivela kuYo, ngubani ongandinceda ngokuchasene noAllâh, xa ndinokungaMthobeli? (Enyanisweni) nina akukho nto nindongezelela yona ngaphandle kwelahleko",
      "Hini na bantu bakuthi! Le mazi yenkamela ka-Allâh ingumqondiso kuni, yiyekeni ke izidlele (ingca) emhlabeni ka-Allâh ningayichukumisi ngobubi, kuba hleze isohlwayo esele sikufuphi sinihlasele.”",
      "Kodwa bayibulala. Wathi ke yena: “Yonwabani emizini yenu iintsuku ezintathu. Esi sisithembiso esingayi kuphikwa.”",
      "Wathi wakufika uMyalelo weThu, Samsindisa uSâlih ndawonye nabo babekholwa kunye naye ngeNceba evela kuThi, (Sabasindisa) nakwihlazo laloo Mini. Inene iNkosi yakho Inamandla, nguSobunganga",
      "Wabafumana ke uSâlih abenzi bobubi, balala waca (befile) emizini yabo",
      "Babangathi azanga baba ngabemi balapho. Ngokungathandabuzekiyo! Inene amaThamûd ala ukukholwa eNkosini yawo. Kude lee ke ngoko ngamaThamûd",
      "Ke kaloku kwafika iziThunywa zeThu kuIbrâhîm neendaba ezivuyisayo. Zathi: “Salâm” (uxolo).” Waphendula yena: “Salâm.” Wakhawuleza ukuya kuzonwabisa ngokuzojela ithole",
      "Kodwa wathi akubona zingazoluleli izandla zazo (ngasesidlweni) akazithemba, wasuka wazoyika. Zathi zona: “Musa ukoyika, thina sithunyelwe kubantu bakwaLût",
      "Umfazi wakhe wayemi apho, ehleka2. Kodwa Samnika iindaba ezivuyisayo ezingoIs-hâ’k nezika Ya’kûb",
      "(Wothuka) wathi: “Yeha kum! Ndiza kuba nomntwana ekubeni ndingumfazi owalupheleyo nendoda yam iyile yalupheleyo oku kwayo? Inene! Ngummangaliso lo.”",
      "Zathi zona: “Umangazwa ngummiselo ka-Allâh kusini na? INceba ka-Allâh neentsikelelo zaKhe mazibe phezu kwakho, hini na lusapho lukaIbrâhîm, inene Yena (uAllâh) ngowokudunyiswa, nokuzukiswa.”",
      "Lwathi lusakudamba uvalo (entliziyweni) kaIbrâhîm neendaba ezivuyisayo zifikile kuye, waqalisa ukuSicenga ngabantu bakwaLût",
      "Inene\tngokungathandabuzekiyo\tuIbrâhîm, wayenokunyamezela, ebiza rhoqo kuAllâh ngokuzithobileyo, kananjalo wayenenguquko yena",
      "“Hini na Ibrâhîm! Kuyeke oku3, inene, uMyalelo weNkosi yakho sele uphumile, inene baza kufikelwa sisohlwayo esingekhe sibuyiselwe umva",
      "Zathi zisakufika iziThunywa zeThu kuLût waba buhlungu ngenxa yabo (abantu bakubo4), waziva onakele emphefumlweni wakhe. Wathi: “Le yimini ebuhlungu.”",
      "Ke kaloku abantu bakubo beza begxalathelana kuye, njengoko kwangaphambili babedla ngokwenza izenzo zokungcola, wathi yena: “Hini na bantu bakuthi! Nazi iintombi zam zona zihlambulukile kuni (ukuba niyazitshata). Ke ngoko yoyikani uAllâh ningandihlazi ngokuphathelene neendwendwe zam! Ingaba akusekho namnye na apha kuni onengqondo?”",
      "Bathi bona: “Ngokuqinisekileyo wazi kakuhle wena okokuba thina asinamdla, singenawo nomnqweno weentombi zakho, eneneni ukwazi kakuhle esikufunayo thina wena.”",
      "Wathi yena: “Akwaba bendinamandla okunoyisa okanye ndibalekele kumxhasi onamandla.”",
      "Zathi (iziThunywa) zona: “Hini na (Lût)! Inene, thina siziziThunywa ezivela eNkosini yakho! Abayi kufikelela kuwe! Ke kaloku wena hamba nosapho lwakho kwisahlulo sobusuku, kungabikho namnye kuni unyeka ngasemva; ngaphandle komfazi wakho, inene, isohlwayo esiza kuthwaxa bona siza kuthwaxa yena, inene, ekuseni iya kuba lixesha labo elimisiweyo. Ayikho kufuphi na intsasa?”",
      "Ke kaloku wakufika uMyalelo weThu, Sayibhedulula (iSodom ne Gomora), Sanisa imvula yamatye odongwe olutshisiweyo, ngendlela ecwangciswe kakuhle, (ilitye) ngalinye (lisiwa) emva kwelinye",
      "Bona baphawulwe ngophawu oluvela eNkosini yakho yaye bona baya kuhlala bengekho kude kubenzi bobubi",
      "Ke kaloku kubantu bakwa Midiyane Sathumela umzalwana wabo uShu’aybh. Wathi kubo: “Hini na bantu bakuthi! Nqulani uAllâh, aninathixo wumbi ngaphandle kwaKhe kananjalo musani ukunika (abantu) umlinganiselo onganeno kunoyimfanelo, Ndinibona nisendyebeni yaye ndiyanoyikisela kwiMini egubungelayo",
      "“Hini na bantu bakuthi! Nikani umlinganiselo onguwo nimete ngobulungisa ningazinciphisi izinto ekufuneka nizinike abantu, ningenzi ubutshinga emhlabeni, nidale ububi.”",
      "Oko nikushiyelwe nguAllâh (emva kokuba ninike abantu amalungelo abo) kulungile kuni, ukuba niyakholwa. Ke mna andingomlondolozi wenu.”",
      "Bathi bona: “Hini na Shu’aybh! Ingaba iSalâh yakho ikuyalela ukuba silahle oko kwakunqulwa ngoobawo bethu, nokuba siyeke ukwenza esikuthandayo ngezinto zethu? Inene wena ungumnyamezeli, uyingqondi (batsho bephoxisa)!”",
      "Wathi yena: “Hini na bantu bakuthi! Ndixeleleni, ukuba ngaba ndinobungqina obucacileyo obuvela eNkosini yam, yaye Indinike isixhaso esilungileyo esivela kuYo (eso sixhaso ndiya kusingcolisa na ngokusixuba nezinto endizifumene ngokungemthetho?) Andinqweni njalo, nto leyo ingangqinelaniyo (noko nikwenzayo) nina, andinako ukwenza oko ndiniyalela ukuba ningakwenzi nina. Kuphela mna ndinqwenela ukuphucula (isimilo sabantu) kangangoko ndinako. Kananjalo isiKhokelo sam asingekhe sifike ngaphandle kokuba sivela kuAllâh. Mna ndibeka ithemba lam kuYe, yaye ndiguqukela kuYe",
      "Hini na bantu bakuthi! Ningenzi ukuzahlula kwam kuni kube ngunobangela wokuba nifumane okwafunyanwa ngabantu bakwaNûh okanye abakwaHûd okanye abakwaSâlih, yaye nabantu bakwaLût abakudanga (ngezenzo) kuni",
      "Ke kaloku celani itarhu kwiNkosi yenu, nibuyele kuYo ngenguquko. Inene iNkosi yam IneNceba, InoThando.”",
      "Bathi bona: “Hini na Shu’aybh! Asikuva kakuhle konke oko 00ukuthethayo, ukanti sikubona ngathi wena ubuthathaka phakathi kwethu, (kangangokuba) ukuba bekungekho ngenxa yosapho lwakho ngesele sikuxulube ngamatye, yaye awunamandla ngokuchasene nathi.”",
      "Wathi yena: “Hini na bantu bakuthi! Ingaba usapho lwam lubaluleke ngaphezulu kunoAllâh kusini na? Izibe sele naMjula ngemva (kwelokulibala). Inene iNkosi yam Ikugubungele konke oko nikwenzayo",
      "Kananjalo hini na bantu bakuthi! Yenzani (izinto) ngokohlobo namandla enu, nam ngokwam ndenza (njalo) niza kwazi okokuba kuphezu kukabani na apho kuza kuhla isohlwayo esiza kumgquma ngehlazo, (kuza kucaca) kananjalo okokuba ngubani na olixoki! Niqwalasele ke nam ndiqwalasele kunye nani.”",
      "Ke kaloku wakufika uMyalelo wethu, Samsindisa uShu’aybh ndawonye nabo babekholwa kunye naye, ngeNceba evela kuThi. Saza isohlwayo esibuhlungu sababamba abenzi bobubi, balala waca (bafa) bedunduluzile emizini yabo",
      "Babangathi azanga babe ngabemi balapho! Kude lee ke ngoko ngabantu bakwaMidiyane njengabakwaThamûd",
      "Kananjalo inene, Sathuma uMûsâ nemiqondiso yeThu namagunya acacileyo",
      "KuFir’awn namaphakathi akhe, kodwa wona alandela umyalelo kaFir’awn, kodwa umyalelo kaFir’awn wawungesosikhokelo silungileyo",
      "Yena (uFir’awn) uya kuhamba ngaphambili kubantu bakowabo ngoMhla wovuko, abakhokelele eMlilweni, hayi ukubambi kwendawo abaza kukhokelelwa kuyo",
      "Balandeliswa ngesiqalekiso kobu (bomi) kanti nangeMini yoVuko. Hayi ukuba sibi kwesipho (abaya) kusiphiwa",
      "Ezo zezinye zeendaba (zabemi) bezixeko eSikubalisela ngazo (Muhammad), ezinye zazo zisemi nangoku, ezinye sele zawa (kudala)",
      "Asizanga Sibenze bubi Thina koko ngabo ngokwabo abazenza ububi. Oothixo babo abangaphandle koAllâh ababebiza kubo, abazanga babancede nto ukufika koMyalelo weNkosi yakho, kungekho nto babongezelela ngayo ngaphandle kwentshabalalo",
      "Olo ke luhlaselo lweNkosi yakho, Yona ihlasela izixeko ezenza ubugwenxa. Inene uhlaselo lwaYo lubuhlungu kanobom",
      "Inene kuko oko kukho isifundo kwabo basoyikayo isohlwayo soBomi oBuzayo, Leyo iya kuba yiMini apho abantu baya kuqokelelwa ndawonye, yaye yiMini leyo kuza kubakho zonke (izinto)",
      "Ke kaloku Siyibambezelele ixesha (layo) elimisiweyo",
      "NgeMini eya kufika ngayo akukho mntu uya kuthetha ngaphandle kwemvume yaKhe (uAllâh). Abanye kubo ngaloo Mini baya kuba lusizana abanye basikeleleke",
      "Abo balusizana baya kuba seMlilweni batsho ngesingqala ngelizwi eliphezulu nelisezantsi",
      "Baya kuhlala apho ixesha lonke eliya kunyanyezelwa ngamazulu nomhlaba, ngaphandle kokuba iNkosi yakho Ithandile. Inene, iNkosi yakho nguMenzi wentando yaYo",
      "Ke bona abo basikelelekileyo baya kuba sePaladesi bahlale apho ixesha lonke eliya kunyanyezelwa ngamazulu nomhlaba, ngaphandle kokuba iNkosi yakho Ithandile, (eso iya kuba) sisipho esingenasiphelo",
      "Wena ke (Muhammad) ungabi nantandabuzo ngezinto ezinqulwa ngaba bantu. Akukho nto bayikhonzayo ngaphandle koko kwakukhonzwa ngooyise mandulo. Yaye inene, siza kubahlawula ngokupheleleyo umvuzo wabo ngaphandle kwesinciphiso",
      "Inene Sanika uMûsâ iNcwadi kodwa kwavela iyantlukwano apho kuyo, ukuba kwakungekho ngenxa yelizwi elalisele liphumile livela eNkosini yakho, umcimbi ngowusele wagwetywa phakathi kwabo, kananjalo inene bona baneentandabuzo kanobom ngayo (le ‘Kurân)",
      "Kananjalo umntu ngamye kubo iNkosi yakho Iza kumhlawula imisebenzi yakhe ngokuzeleyo. Inene Yona Ikwazi konke oko bakwenzayo",
      "Ke wena yima nkqo uqine njengoko uyalelwe ndawonye nabo (bangabafundi bakho) baguqukayo (babuyele kuAllâh), bangagabadeliyo batsibe imida, (ka-Allâh). Inene Yena Uyakubona oko nikwenzayo",
      "Ke wena ungatyekeli ngakwabo benza ubugwenxa, hleze uMlilo ukurhece, yaye akunabakhuseli ngaphandle koAllâh, ungayi kuncedwa nakuncedwa",
      "Kananjalo wena yenza iSalâh ngazo zozibini iziphelo zemini nangeeyure ezithile zobusuku. Inene izenzo ezilungileyo ziyazisusa izenzo ezingcolileyo kwabo banenkathalo",
      "Uze ube nomonde, inene, uAllâh akawulahli umvuzo wabenzi bokulungileyo",
      "Akwaba phambi kwenu kwakukho abantu ababenobulumko, bethintela abanye ukuba bangenzi ukungcola emhlabeni (Kodwa akuzanga kubekho namnye) ngaphandle kwabambalwa babo eSabasindisayo phakathi kwabo! Abo babengabenzi bobubi babeleqeka emva kolonwabo lwezinto eziyolisayo zobomi beli hlabathi baza baba zizingcoli",
      "Ke kaloku iNkosi yakho yayingekhe Isuke Itshabalalise izixeko ngobugwenxa, abantu bazo bengamalungisa",
      "Ukanti ukuba iNkosi yakho Yayithandile ngeYayisuke Yabenza abantubabasisizweesinye. Kodwababengazukuyeka ukuphikisana",
      "Ngaphandle kwalowo iNkosi yakho Imenzele iNceba yayo, kananjalo Yabadalela loo nto ke. Kananjalo iLizwi leNkosi yakho sele lizalisekisiwe, elithi: “Inene Mna Ndiya kuzalisa isiHogo ngeejinni nabantu ndaweninye”",
      "Ke kaloku konke oko Sikubalisela kona wena (Muhammad) kweendaba ezilungileyo zabaThunywa kungenxa yokuba Senzela ukuba intliziyo yakho yomelezeke iqine ngazo. Kananjalo ngaso esi (sahluko) kufike inyaniso kuwe, ndawonye nesilumkiso nenkumbuzo kwabakholwayo",
      "Yithi ke kwabo bangakholwayo: “Yenzani ngokwamandla enu, nathi ngokwethu siya kwenza (ngeyethu indlela)",
      "Kananjalo lindani! Nathi oku kwethu silindile.”",
      "Yaye kokuka-Allâh okungabonwayo emazulwini nasemhlabeni, kananjalo kukuYe apho yonke imicimbi ibuyela khona. Khonza Yena ke wena, ubeke ithemba lakho kuYe. iNkosi yakho Ayingaba Ayikwazi oko nikwenzayo"
    ]
  },
  {
    "chapter": 12,
    "versesCount": 111,
    "verses": [
      "Alif-Lâm-Râ Ezi zivesi zeNcwadi ecacileyo (i’Kur’ân)",
      "Inene Siyithumele (emhlabeni) iyi’Kur’ân yesiArabhu khon’ukuze niqiqe",
      "Thina (Muhammad) Sikubalisela awona mabali alungileyo ngesiTyhilelo seThu (esisityhile) kuwe, esiyile ‘Kur’ân. Ukanti ngaphambili kunoku wawungomnye wababengazi nto ngayo",
      "Ke kaloku uYûsuf wathi kutata wakhe: “Hini na tata! Inene mna ndibone iinkwenkwezi ezilishumi elinanye nelanga nenyanga ziqubuda kum.”",
      "(Uyise) wathi: “Hini na nyana wam, uze ungawubalisi umbono wakho kubantakwenu, hleze benze iyelenqe ngawe. Inene uShaytân, lutshaba oluselubala loluntu",
      "Ke kaloku (nyana wam) iNkosi Iza kukukhetha Ikufundise ukutolika amaphupha, Igqibelelise uBabalo lwaYo kuwe nakwinzala kaYa’kûb, njengoko Yalugqibelelisayo kooyihlo- mkhulu, uIbrâhîm, noIs-hâ’k mandulo! Inene iNkosi yakho, nguSolwazi, uSobulumko.”",
      "Inene kuYûsuf nabantabakwabo, kwakukho imiqondiso kwabo babuzayo",
      "Ke kaloku bathi bona: “Inene uYûsuf nomntakwabo (uBhenjamin) ngabona bathandwayo ngutata wethu kunathi, lo gama thina siliqela elinamandla. Inene utata wethu uphantsi kokulahleka okucacileyo",
      "Mbulaleni uYûsuf okanye niye kumlahla kwelinye ilizwe, khon’ukuze uthando lukatata wenu lube kuni nedwa, emva koko niya kuba ngabantu abangamalungisa1.”",
      "Omnye kubo wathi: “Musani ukumbulala uYûsuf, kodwa ukuba kunyanzelekile ukuba nimenze into, mphoseni ezantsi equleni; uya kucholwa ziinqwelo zorhwebo zabahambi.”",
      "Bathi (kuyise): “Hini na tata! Kutheni na ungasithembanga nje ngoYûsuf ekubeni ngenyani thina singabamnqwenelela okuhle?”",
      "“Mthumele kunye nathi ngomso aye kudlala, onwabe, inene thina siya kumlondoloza.”",
      "Yena (uYa’kûb) wathi: “Inene ayindonwabisi into yokuba nimthathe nihambe naye kwaye ndinoloyiko lokuba hleze atyiwe yingcuka lo gama niya kuba ningamhoyanga nina.”",
      "Bathi bona: “Ukuba angatyiwa yingcuka sisakuba siliqela elinamandla kangaka (okumkhusela), hayi, siya kuba singabalahlekelwa",
      "Ke kaloku besakuba behambile naye bavumelana bebonke ukuba bamphose ezantsi equleni, Satyhilela yena, (Sathi): “Inene, wena uya kuze ubaxelele (ngenye imini) ngale nto yabo, babe bona bengasakwazi.”",
      "Bafika beza kuyise wabo ebusuku sele belila (bezenzisa)",
      "Bathi: “O tata wethu! Besikhuphisana ngokubaleka, samshiya uYûsuf neempahla zethu, (yafika) ingcuka yamtya; kodwa wena awunakusithemba nokuba sele sithetha inyaniso.”",
      "Bazisa ihempe yakhe idyojwe ngegazi lobuxoki. Wathi yena: “Nakanye, nina nenze ibali njee. Ke kum umonde ngowona ulungileyo, kananjalo loluka-Allâh uncedo olunokufunwa ngokuchasene noko nikuchazayo",
      "Ke kaloku kwajikela inqwelo yabahambi, bathumela umkhi wamanzi wabo, ke yena wathoba i-emela yakhe (equleni). Wathi: “Ezinjani ukuba mnandi zona iindaba! Apha kukho inkwenkwana, bamfihla ke bamenza iimpahla zabo zorhwebo (ikhoboka). UAllâh waba nguMazi woko babekwenza",
      "Bamthengisa ngexabiso elincinane eliziiDirham2 ezimbalwa, kuba babemthatha ukuba uyinto engabalulekanga (ngenxa yokuba wayesemncinane)",
      "Ke yona (indoda) yaseYiputa eyamthengayo, yathi emfazini wayo: “Yenza intlalo yakhe apha ibe yeyolonwabo, mhlawumbi angaba luncedo kuthi. Okanye singamamkela njengonyana wethu.” Sammisela ngolo hlobo ke uYûsuf ezweni, khon’ukuze Simfundise ukutolika iziganeko. Yaye uAllâh Unolawulo olupheleleyo phezu kwezinto zaKhe, kodwa uninzi lwabantu alwazi nto",
      "Uthe (uYûsuf) esakuba efikelele kwixabiso lokuba yindoda, Sampha ubulumko nolwazi. Sibavuza kanjalo ke abenzi bobulungisa",
      "Ke kaloku (umfazi) lowo wayehlala emzini wakhe, wafuna ukumhenda, wavala iingcango, akugqiba wathi: “Khawuze wethu.” Wathi yena: “Ndicela ukhuseleko ngoAllâh! Inene indoda yakho yinkosi yam! Yenze ukuhlala kwam apha kwalulonwabo olukhulu (ke andingekhe ndiyiphoxe) kuba inene abenzi bobubi abasokuze baphumelele.”",
      "Ke kaloku (umfazi lowo) wayemnqwenela (uYûsuf) ngokwenene kanti naye (uYûsuf) ngewayetyekele ngakuloo mnqweno wakhe ukuba wayengazanga abone umqondiso ovela eNkosini yakhe. Oko kwaba njalo khon’ukuze Sibe nokususa ukungcola nokukrexeza kuye. Inene yena wayengomnye weziCaka zeThu ezinyuliweyo",
      "Bakhuphisana (ngesantya) ke ukuya emnyango, waza umfazi wakrazula ihempe kaYûsuf ngasemhlana. Bobabini bayifumana inkosi yomfazi (umyeni) emi emnyango: umfazi wathi: “Yintoni imbuyekezo yomntu owenza iinzame zokungcola emfazini wakho, ngaphandle kokuba afakwe entolongweni okanye athuthunjiswe kabuhlungu?”",
      "Wathi yena (uYûsuf): “Nguye obendihenda;” nengqina lasemzini wakhe lanika ubungqina (lathi): “Ukuba ihempe yakhe ikrazuke ngaphambili, (oko kothetha ukuba) ibali lakhe liyinyani, yena (uYûsuf) uya kuba uyaxoka",
      "Kodwa ukuba ihempe yakhe ikrazuke ngasemva, (umfazi lo) uya kuba uthethe ubuxoki ke yena (uYûsuf) abe uthethe inyani.”",
      "Ithe ke indoda leyo yakhe isakuyibona ihempe kaYûsuf ikrazuke ngasemva, yathi: “Inene eli, liyelenqe lenu bafazi! Inene linamandla iyelenqe lenu",
      "Hini na wena Yûsuf shenxa kule nto! (Wena mfazi ndini) cela itarhu ngesono sakho. Inene wena ungomnye wabangaboni.”",
      "Ke kaloku abafazi besi sixeko bathi: “Umfazi ka-Al-’Aziz3 ebefuna ukuhenda indodana (esisicaka) sakhe, inene usithanda ngokuyingozi, inene thina simbona ephantsi kwempazamo ecacileyo.”",
      "Umfazi lowo wathi akuziva izityholo ezo zabo, wathumela (ukuba abafazi abo besixeko) baye kubizwa wabalungiselela isidlo; wanika ngamnye kubo isitshetshe (sokunqunqa izinto zokuphekwa), waza wathi kuYûsuf: “Khawuvele phambi kwabo, (bakubone).” Ke kaloku bakumbona, babubabaza (ubuhle bakhe), ngenxa yomothuko bazisika ezandleni zabo. Bathi: “Hayi imfezeko ka-Allâh! Ayingomntu lo! Le asinto yimbi ngaphandle kokuba yingelosi ehloniphekileyo!”",
      "Wathi yena: “Nguye lo ke, lo benindigxeka ngaye, nam ndiye ndafuna ukumhenda, kodwa wala. Ke ngoku ukuba ukhe wala ukuthobela umyalelo wam, inene yena uya kuphoswa entolongweni, abe ngomnye wabo bahlazekileyo.”",
      "Wathi yena (uYûsuf): “O Nkosi yam! Intolongo yiyona ithandekayokumkunaloontobandimemelakuyo. Ngaphandle kokuba Ususe iyelenqe labo kum, ndiya kuziva ndityekela ngakubo, ndize (ndibe ngomnye wabo benza isono bafanelwe kukugxekwa, ndibe ngomnye wabaziziyatha.”)",
      "Ke kaloku iNkosi yakhe Yawuphendula umthandazo wakhe Yalisusa iyelenqe labo kuye. Inene Yona nguSokuva, uSobulumko",
      "Ke kaloku kwaye kwabonakala kubo, emva kokuba bebubonile ubungqina (bokuba msulwa kwakhe) bamfaka entolongweni ixesha elithile",
      "Entolongweni apho kwangena amadodana amabini kunye naye, enye kuwo yathi: “ Inene mna ndizibone (ephupheni) ndixova iwayini.” Enye yathi: “Inene mna ephupheni ndizibone ndithwele izonka ngengobozi, iintaka zisidla kuzo apho. Khawusichazele intsingiselo yoku. Inene sikubona wena ungomnye wabenzi bokulungileyo.”",
      "Wathi yena akukho kudla kuya kuza kuni, okuya kuba sisixhaso senu, koko ndiya kunixelela intsingiselo kungekafiki kona. Naku ke oko iNkosi yam Indifundise kona, inene mna ndishiye inkolo yabantu abangakholwayo kuAllâh bengakholwa nakuBomi oBuzayo",
      "Ndaza ndalandela inkolo yookhokho bam uIbrâhîm, uIs-hâ`k noYa’kûb, yaye asizanga siyamanise mahlulelane kuAllâh. Oku kuphuma kuBabalo luka-Allâh kuza kuthi naseluntwini, kodwa uninzi lwabantu alunambulelo",
      "“Hini nina boogxa bam ababini basentolongweni! Ingaba oothixo abaninzi abahluka-hlukeneyo ngabona balungileyo okanye nguAllâh, Omnye, Ongoyiswayo kusini na",
      "Nina akukho nto niyinqulayo ekubeni ingengoAllâh koko ninqula nje kuphela amagama enawaqambayo nina nooyihlo benu (magama) lawo uAllâh Angathumelanga gunya ngawo. Umyalelo ayingokabani ngaphandle koAllâh. Yena Uyalele ukuba ninganquli bani ngaphandle kwaKhe, yaye oko yinkolo elungileyo nethe tye, kodwa uninzi lwabantu alwazi",
      "Hini na maqabane amabini asentolongweni! Omnye kuni uya kuthululela inkosi yakhe iwayini ukuba isele ke yena omnye, uya kubethelelwa emnqamlezweni zize iintaka zidle phezu kwentloko yakhe. Ugwetywa kanjalo ke umcimbi njengoko nobabini benicele inkcazelo.”",
      "Wathi komnye lo ebemxelele ukuba uza kusinda: “Undikhumbule enkosini yakho.” Kodwa uShaytân wamenza walibala ukumkhankanya enkosini yakhe. Wahlala ke uYûsuf entolongweni apho iminyaka embalwa",
      "Ke kaloku ikumkani (yaseYiputa) yathi: “Inene mna ndibone (ephupheni) iimazi zeenkomo ezisixhenxe, ezityebileyo, eziye zadliwa zezinye ezisixhenxe, ezinqiniliyo, nezikhwebu zombona ezisixhenxe, eziluhlaza nezinye ezisixhenxe, ezomileyo. Hini na ke nina bahloniphekileyo! Khanitolikeni iphupha lam ukuba niyakwazi ukutolika amaphupha",
      "“Bathi bona: “Yingxubevange nje yamaphupha obuxoki kananjalo thina asinabuchule bokutolika amaphupha.”",
      "Ke kaloku laa ndoda yayikhululwe (entolongweni) ekugqibeleni yada yakhumbula yathi: “Mna ndiya kukuxelela intsingiselo (yephupha lakho), ke ndithume ndiye.”",
      "(Waya kuYûsuf wathi): “Hini na Yûsuf ndoda yenyaniso! Khawusichazele (intsingiselo yephupha) leemazi zenkomo ezisixhenxe, ezityebileyo eziye zadliwa zezinye ezisixhenxe, ezinqinileyo, nezikhwebu zombona ezisixhenxe eziluhlaza, nezinye ezisixhenxe ezomileyo, kho’ukuze ndibuyele ebantwini babe nokwazi.”",
      "(UYûsuf) wathi: “Iminyaka esixhenxe ngokulandelelana kwayo niya kulima ngokwesiqhelo, kanti (nesivuno) eniya kusivuna niya kusigcina siziziswenye ngaphandle kwentwana encinane eniza kudla yona.”",
      "Kuze kulandele emva koko iminyaka esixhenxe yendlala eya kudla oko nikugcinele yona kushiyeke intwana encinane yoko nanizigcinele kona",
      "Emva koko kuza kufika unyaka apho abantu baza kufumana imvula eninzi abaza kuthi ngayo baxove (iwayini ne-oli)",
      "Ikumkani yathi: “Mziseni kum.” Kodwa sathi isithunywa sisakufika kuye uYûsuf wathi: “Phindela enkosini yakho uyibuze okokuba, kwenzeka kanjani na ngabafazi abazisika izandla zabo? Inene iNkosi yam (uAllâh) Ilazi kakuhle iyelenqe labo.”",
      "(Ke kaloku ikumkani) yathi (kubafazi): “Nanibangwa yintoni na ukuba nifune ukuhenda uYûsuf?” Abafazi bathi: “Thixo lo! Akukho kungcola sibaziyo thina ngokuchasene naye!” Umfazi ka-Al-’Azîz wathi: “Ngoku inyaniso ivelile, yayindim owayefuna ukumhenda, ke yena ngokwenene ungowabanyanisekileyo!”",
      "UYûsuf wathi: “Bendibuza (la mbuzo) ukwenzela ukuba uAl- ’Aziz azi okokuba andizanga ndimngcatshe e s a k u b a engekho.”Kananjaloinene!UAllâhAkabakhokeliabangcatshi abenza amayelenqe",
      "Kanti nam (andizami) kuzikhulula (ekugxekweni). Inene, umntu utyekela ngasebubini ngaphandle kwabo iNkosi yam Ibenzela iNceba yaYo. Inene iNkosi yam nguMxoleli, uSozinceba.”",
      "Ikumkani yathi: “Yizani naye kum khon’ukuze ndimsondeze kum.” Ekuthetheni kwakhe naye wathi: “Inene namhlanje, wena ukunye nathi, ibakala lakho liphakanyisiwe, uthembakele ngokupheleleyo.”",
      "“(UYûsuf) wathi: “Ndibeke ukuba ndilawule izindlu ezingoovimba belizwe; mna ndiya kubalondoloza inene ngolwazi.”",
      "Samnika ngolo hlobo ulawulo ke uYûsuf ezweni, (Samenza) ukuba athabathe ubunini5 apho kulo, nanini na, naphi na apho athande khona. Thina Simenzela iNceba yeThu nabani na lowo Sithande ukumenzela, Yaye aSiwenzi ulahleke umvuzo wabenzi bokulungileyo",
      "Inene umvuzo woBomi oBuzayo nguwona ungcono kwabo bakholwayo boyika (uAllâh bathi gqolo ukwenza amaxanduva wabo kuYe)",
      "Ke kaloku abantakwabo uYûsuf beza, bangena kuye, wabazi yena, kodwa abamazi bona",
      "Akugqiba ukubanika ababeze kukufuna wathi: “Ndiziseleni umntakwenu ophuma kutata wenu (lo mntakwabo ke yayinguBhenjamin), anibonanga na ukuba\tndininike\tumlinganiselo\tozeleyo,\tnokuba\tmna ndingumbuki weendwendwe olungileyo",
      "“Kodwa ke ukuba nithe aneza naye kum, akukho mlinganiselo (wambona) niya kuwufumana nina kum, ningayi kusondela nokusondela kum.”",
      "Bathi bona: Siya kuzama ukufumana imvume kutata wakhe yaye inene siya kukwenza oko thina",
      "(UYûsuf) wayalela izicaka zakhe ukuba mazithabathe imali leyo babeze kuthenga ngayo umbona ziyibuyisele kwasezingxoweni zabo, khon’ukuze bayazi xa befika kwabakubo, ukuze baphinde beze kwakhona",
      "Bakufika kutata wabo, bathi (kuye): “Hini na tata! Akukho mlinganiselo wambona siya kuphinda siwufumane ngoku (ngaphandle kokuba size nomntakwethu). Ke ngoko sithumele kunye nomntakwethu, size sifumane umlinganiselo wethu, yaye thina inene siya kumlondoloza (umntakwethu).”",
      "Wathi yena: “Ndingamnikela kuni ngaphandle kwangokuyaa ndanithembayo ngomntakwabo (uYûsuf) ngaphambili? Kodwa uAllâh nguYena Mlondolozi Ulungileyo, yaye nguSozinceba kwabo banenceba.”",
      "Bathi bakuvula iingxowa zabo, bayifumana imali yabo ibuyiselwe kwakubo. Bathi: “Tata! Ingaba yintoni enye esisayifunayo? Nantsi imali yethu ibuyiselwe kwakuthi, ke ngoko siya kufumanela ikhaya lethu ukutya, kananjalo siya kumlondoloza umntakwethu, size songezelele umthwalo wenkamela enye. Lo mlinganiselo kuza kuba lula (ukuba ikumkani isinike).”",
      "(UYa’kûb) wathi: “Andiyi kumthumela nani de nina nifunge isifungo esisibophelelo kum ngeGama lika-Allâh, nithi niya kubuya naye ngaphandle kokuba nina niye narhangqelwa (ziintshaba).”Bathikebesakuthabathaisifungoesisibophelelo, wathi yena: “UAllâh UliNgqina koko sikuthethileyo.”",
      "Wathi kananjalo: “Hini na boonyana bam! Nize ningangeni ngesangoelinye, kokomazeningenengamasangoahlukeneyo, yaye andingekhe ndinincede nganto ngokuchasene noAllâh konke-konke. Inene! Isigqibo sixhomekeke kuAllâh kuphela, Mna ndibeka ithemba lam kuYe, yaye bonke abo bakholwayo mababeke ithemba labo kuYe.”",
      "Ekungeneni kwabo ngokwecebiso likatata wabo akuzanga kubancede nakancinane oko ngokuchasene noAllâh oko kwakuyimfuno nje yentliziyo kaYa`kûb nawaye wayikhupha (kuye) kananjalo yena wayephiwe ulwazi ngenxa yokuba Samfundisa Thina kodwa uninzi lwabantu alwazi nto",
      "Bakufika phambi koYûsuf, wawola umntakwabo (uBhenjamin) wathi: “Inene mna ndingumntakwenu ke ungakhathazeki koko bakwenzayo.”",
      "Akugqiba ukubanika oko babeze kukufuna, wafaka isitya (segolide) engxoweni yomntakwabo. Umkhwazi wamemeza: “Nina basenqwelweni ningamasela!”",
      "Baguquka bona bajonga ngakubo (abo babekhwaza), bathi: “Yintoni na enilahlekeleyo?”",
      "Bathi bona: “Silahlekelwe sisitya esigolide sikakumkani, ke lowo uthe wasiveza (uya kufumana) umthwalo wenkamela yaye ndiya kunyanzeleka (ndimnikile).”",
      "Bathi bona? “Sifunga ngoAllâh! Inene niyazi nina okokuba asizanga kwenza butshinga kweli lizwe, yaye thina asingomasela.”",
      "Bathi bona: “Iya kuba yintoni ke isohlwayo sabo baya kufumaniseka bengamaxoki?”",
      "Bathi bona (abantakwaboYûsuf): “Isohlwayo salowo, siya kubhaqwa engxoweni yakhe kuya kufuneka ukuba abanjwe ohlwayelwe (ityala elo). Sibohlwaya kanjalo thina abenzi bobubi.”",
      "Ke kaloku uYûsuf waqalisa (ukusikhangela) ezingxoweni zabo phambi kokuba aye kweyomntakwabo. Wasifumana kweyomntakwabo. Samcwangcisela kanjalo ke uYûsuf. Wayengekhe akwazi ukuthabatha umntakwabo ngokomthetho wekumkani (amenze ikhoboka) kungengaNtando ka-Allâh. Thina Sinyusela lowo Sithande ukumnyusela kwimigangatho ephezulu, kodwa ke phezu kwabo bonke abo banolwazi (nguAllâh) uSolwazi",
      "Bathi (abantakwaboYûsuf): “Ukuba uyeba, kwakukho omnye umntwakwabo owebayo ngaphambili (kunaye).” Kodwa izinto ezinjengezo uYûsuf wazigcina kuye entliziyweni, engavezi zimfihlelo kubo. Wathi entliziyweni yakhe: “Nina nikwimeko emaxongo ngakumbi, yaye uAllâh nguYe Onolwazi ngoko nikuchazayo!”",
      "Bathi bona: “Hini na mlawuli welizwe! Inene yena unotata wakhe osele emdala (oza kuba buhlungu ngenxa yakhe); ke kaloku thabatha omnye wethu endaweni yakhe. Inene thina sicinga ukuba wena ungomnye wabenzi bokulungileyo.”",
      "Wathi yena: “UAllâh Akavumi, ukuba sithabathe nawuphi na koko mayibe ngulowo sisibhaqe kuye (isitya) sethu. Inene ukuba singenza loo nto siya kuba singabenzi bobubi.”",
      "Ekumncameni kwabo, babamba intlanganiso bucala omdala kubo wathi: “Anazi na okokuba utata wenu uthabathe isifungo kuni eGameni lika-Allâh, yaye ngaphambili kunoku nasilela ukwenza uxanduva lwenu ngoYûsuf? Ngoko ke mna andiyi kulishiya eli lizwe ade utata wam andivumele, okanye uAllâh Enze isigqibo ngemeko yam (ngokuphathelene noBhenjamini) yaye Yena (uAllâh) nguYena Mgwebi Ulungileyo kubagwebi",
      "Buyelani ke kutata wenu nithi (kuye): “O tata wethu! Inene, unyana wakho (uBhenjamini) uye weba, ke thina akukho nto siyingqinayo ngaphandle koko sikwaziyo, yaye besingekhe sikwazi okungabonwayo (ngamehlo enyama).”",
      "“Ungafane ubuze naphaya kubantu besixeko ebesikuso, nenqwelo ebesibuya ngayo; inene thina sithetha inyaniso.”",
      "Wathi yena (uYa’kûb): “Nakanye, nina ngokwenu ikho into enizimfamekisa ngayo. Ke kaloku umonde nguwona ulungileyo (kum) mhlawumbi uAllâh Uza kubabuyisela kum bonke. Inene Yena! Nguye kuphela OnguSolwazi, uSobulumko.”",
      "Akugqiba wabafulathela, wathi: “Inene, umphefumlo wam ubuhlungu ngoYûsuf!” Ke kaloku waye waphanyaka amehlo akabona ngenxa yobuhlungu bentliziyo yakhe ceyayicinezelekile",
      "Bathi bona: “Sifunga ngoAllâh! Awusokuze uyeke ukucinga ngoYûsuf de ube buthathaka ngenxa yobudala okanye ude ube ngowabafileyo.”",
      "Wathi yena: “Mna ndikhalazela ukuba buhlungu kwentliziyo yam kuAllâh Yedwa, yaye mna ndazi endikwaziyo kuAllâh eningakwaziyo nina.”",
      "“Hini na bonyana bam! “Hambani niye kubuzisa ngoYûsuf nomntakwabo, ningaze nililahle ithemba ngeeNceba zika- Allâh. Inene akukho mntu ulahla ithemba ngeeNceba zika- Allâh ngaphandle kwabo bangakholwayo.”",
      "Ke kaloku bathi bakufika kuYûsuf, bathi: “Hini na mlawuli welizwe! Ixesha lobunzima lisithwaxile thina nekhaya lethu, ke kaloku, siphethe imadlana engephi, ke sinike umlinganiselo ozeleyo, usenzele isisa. Inene uAllâh Uyabavuza abo banesisa.”",
      "Wathi yena: “Niyayazi into enayenza kuYûsuf nomntakwabo ngethuba naningekazi nto?”",
      "Bathi bona: “Ingaba ngenene wena unguYûsuf? Wathi yena: Mna ndinguye uYûsuf, lo ngumntakwethu (uBhenjamin), uAllâh ngenene Ube noBabalo kuthi, inene lowo uMoyika ngenene uAllâh abe nentobeko kuYe, abe nomonde, inene, uAllâh Akawenzi ulahleke umvuzo wabenzi bokulungileyo.”",
      "Bathi Bona: Sifunga ngoAllâh, inene uAllâh Ukhethe wena phezu kwethu, yaye ngokwenyani thina besingaboni.”",
      "Wathi yena: “Makungabikho ukuzisola namhlanje, uAllâh Unixolele, yaye Yena nguSozinceba wabo babonakalisa inceba!”",
      "“Hambani nale hempe yam, niyibeke ebusweni bukatata wam, uza kutsho abone ngokucacileyo, nize nize nosapho lwenu lonke.”",
      "Ukuhamba kwenqwelo, utata wabo wathi: “Inene ndiyaliva ivumba likaYûsuf enokuba nindicingela ukuba ndaluphele na.”",
      "Bathi bona: “Sifunga ngoAllâh! Inene wena usekwimpazamo yakho endala.”",
      "Ke kaloku ukufika komphathi weendaba ezivuyisayo wajula (ihempe) phezu kobuso bakhe, wabona ngokucacileyo. Wathi: “Anditshongo na kuni ukuba ndazi endikwaziyo kuAllâh eningakwaziyo nina.”",
      "Bathi bona: “O tata wethu! Sicelele itarhu (kuAllâh) ngezono zethu inene thina besingaboni.”",
      "Wathi yena: “Ndiya kunicelela itarhu eNkosini yam, inene Yona Yodwa nguMxoleli, uSozinceba.”",
      "Bathi bakufika phambi koYûsuf, wawolana nabazali bakhe, wathi: “Ngenani eYiputa ngoxolo, ukuba uAllâh Uyathanda.”",
      "Ke kaloku wabaphakamisela abazali bakhe etroneni, bawa baqubuda phambi kwakhe. Wathi yena: “O tata! Le yintsingiselo yephupha lam langaphambili! INkosi yam Ilenze lazaliseka! Inene Yona Yayisoloko Ilungile kum, ukundikhuphakwaYo entolongweni,Yanizisa apha, Inikhupha kubomi bokuhamba nihlala entlango, emva kokuba uShaytân ehlwayele ubutshaba phakathi kwam nabantakwethu. Inene iNkosi yam InobuBele neMfesane kulowo Imthandileyo. Inene Yona Yiyo Yodwa EnguSolwazi, uSobulumko.”",
      "“Nkosi yam! Wena inene Undiphe ubunganga Wandifundisa nokutolika amaphupha (Wena) Mdali wamazulu nomhlaba. UnguMlondolozi wam Wena kweli hlabathi nakwelizayo. Ndenze mna ndife ndiliMuslim, Undimanye namalungisa.”",
      "Ezo ziindaba zokungabonwayo eSizityhila kuwe (Muhammad). Wena wawungekho kunye nabo xa babequlunqa bebodwa, naxa babesenza iyelenqe (labo)",
      "Ke kaloku uninzi lwabantu aluyi kukholwa enokuba oko ungakulangazelela ngenkuthalo engakanani na",
      "Kananjalo akukho mvuzo ubahlawulisa wona ngayo (i’Kur’ân) kananjalo yona ayinto yimbi ngaphandle kokuba yinkumbuzo, necebiso kwindalo yonke",
      "Khona mingaphi imiqondiso emazulwini nasemhlabeni abadlula kuyo lo gama bengakholwa kuyo",
      "Uninzi lwabo alukholwa kuAllâh ngaphandle kokwayamanisa amahlulelane kuYe, bona bangabakhonzi bezithixo",
      "Ingaba baziva bekhuselekile na ekuzeni kwesigqubuthelo esisisohlwayo sika-Allâh kubo, okanye ekufikeni kweYûre yokuGqibela\tkubo\tngequbuliso\tlo\tgama\tbaya\tkuba bengayilindelanga",
      "Yithi (Muhammad) Le yiNdlela yam; mna ndimemela kuAllâh ngolwazi oluqinisekileyo. Mna nabani na lowo undilandelayo. Makazukiswe, Adunyiswe uAllâh, ke kaloku mna andingomnye wabakhonzi bezithixo",
      "Kananjalo aSizanga Sithumele (baProfeti) phambi kwakho (Muhammad) ngaphandle kwabo babengamadoda ayephuma kubantu basezilalini eSatyhila kubo (ulwazi lwenkolo). Abakawuhamba-hambi na umhlaba babone okokuba saba yintoni na isiphelo sabo babengaphambili kunabo",
      "(Bona baye bamelwa esohlwayeni), wada uMprofeti waphelelwa lithemba nengcinga yokuba babesalelwa, bethintelwa (ngabantu). Ke kaloku lwafika uNcedo lweThu kubo, abo Sathandayo ukubasindisa, basinda. Kananjalo isohlwayo seThu angekhe sishenxiswe ebantwini abangabenzi bobubi",
      "Inene embalini yabo kukho isifundo kubantu abaqiqayo. Yona (i’Kur’ân) asiyongxelo eqanjiweyo koko isisingqino (seeNcwadizika-Allâh) ezaziphambikwayo, yayeiyinkcazelo echazwe ngokwengcombolo yezinto zonke, isisiKhokelo neNceba kubantu abakholwayo"
    ]
  },
  {
    "chapter": 13,
    "versesCount": 43,
    "verses": [
      "Alif-Lâm-Mîm-Râ. Ezi ziiVesi zeNcwadi (i’Kur’ân), Kananjalo oko kutyhilwe kuwe (Muhammad) kuvela eNkosini yakho, kuyinyaniso, kodwa uninzi lwabantu alukholwa",
      "UAllâh nguloWo Waphakamisa amazulu ngaphandle kweentsika eninokuzibona. Waza Wanyukela ngentla kweTrone. Yena Wenze ilanga nenyanga ukuba nganye kuzo ijikeleze kweyayo indlela isithuba sexesha elimisiweyo. Yena Ulungelelanisa, Alawule izinto zonke, Acacise iiVesi ngokwengcombolo, khon’ukuze nikholwe ngokuqinisekileyo kwindibano (yenu) neNkosi yenu",
      "Kananjalo nguYe Owandlale umhlaba Wabeka apho iintaba eziqinileyo nemilambo nazo zonke iintlobo zeziqhamo. Wenza izibini (inkunzi nemazi). Yena Ubuyisa ubusuku bube sisigqumathelo semini. Inene kwezi zinto kukho imiqondiso kubantu abazikisayo ukucinga",
      "Emhlabeni kukho iindlela (imizila) ezimeleneyo, nezidiliya, nezityalo eziluhlaza, nemithi yeedatilisi, ekhula ibe mibini okanye ibe mithathu, ihluma ezingcanjini zesiqu somthi omnye, ngapha koko zinkcenkceshelwa ngamanzi afanayo, kodwa ezinye zazo Sizenza zibe mnandi ngaphezulu kunezinye xa zityiwa. Inene kwezi zinto kukho imiqondiso kubantu abaqondayo",
      "Ke kaloku ukuba wena (Muhammad) ukhwankqisiwe (kukungakholwa kwabantu kwi’Kur’ân), okukhwankqisa (ngakumbi) yintetho yabo ethi: “Sisakuba sifile, sele siluthuli, siza kuvuswa ngenene na sibe kwindalo entsha?” Abo ngabo bangakholwayo eNkosini yabo! Bona ngabo baza kuqanyangelwa izandla zabo kuye kutsho ezintanyeni zabo ngamatyathanga entsimbi. Baya kuba ngabahlali baseMlilweni, baya kuhlala apho kuwo",
      "Bakucela ukuba ukhawulezise ngobubi (isohlwayo) phambi kokulungileyo lo gama (zingaka ukubaninzi) izohlwayo ezingumzekelo ezehla ngaphambili kunabo. Kodwa iNkosi yakho Inenceba ebantwini, nangona benezenzo ezigwenxa. Ke kaloku iNkosi yakho Yohlwaya kabuhlungu",
      "Kananjalo abangakholwayo bathi: “Kutheni kungekho mqondiso uthunyelwayo kuye (uMuhammad) osuka eNkosini yakhe!” Wena (Muhammad) into oyiyo unguMlumkisi, yaye (iqela) ngalinye labantu linomkhokeli walo",
      "UAllâh Uyakwazi okuqulethwe (eziswini) zabasetyhini, (Wazi) nokuba kukangakanani na okudingwa zizibeleko, okanye okugqithisileyo. Zonke izinto kuYe zingomlinganiselo (ofanelekileyo)",
      "USolwazi wokungabonwayo nokubonwayo, Omkhulu, Ophakamileyo",
      "Kuyafana (kuYe) nokuba nawuphi na kuni uyakufihla akuthethayo okanye akutsho elubala, nokuba angazifihla ebusuku okanye ahambe emini ngokukhululekileyo",
      "(Kumntu ngamnye), kukho (iingelosi) ngokulandelelana (kwazo) ngaphambili nangemva kwakhe. Ziyamlondoloza ngokoMyalelo ka-Allâh. Inene uAllâh Akayi kuyiguqula imeko yabantu ukuba nabo abayiguquli imeko yabo ngokwabo. Kodwa ukuba uAllâh Uthande ukuthoba isohlwayo ebantwini, akukho nto inokusibuyisa umva, yaye abayi kufumanamkhuseli ngaphandle kwaKhe",
      "NguYe Onibonisa ukubaneka njengento eyoyikisayo, nethemba. Kananjalo nguYe Ovelisa amafu, asindwa (ngamanzi)",
      "Ke kaloku iindudumo1 zizukisa, zidumise Yena, zenze njalo neengelosi ngenxa yobungangamsha baKhe. Aze Athumele isithonga, ngaso Abethe lowo Athande ukumbetha, kodwa ngoko kunjalo abangakholwayo basaphikisana (nani) ngoAllâh. Yena Unamandla kakhulu, Wohlwaya kanobom",
      "LelaKhe iLizwi lenyaniso, ke bona (abakhonzi bezithixo), abo babiza kubo, ababaphenduli banjengomntu owolula isandla sakhe efuna amanzi ukuba afikelele emlonyeni wakhe, kodwa asuke angafikeleli kuye; ke kaloku imithandazo yabangakholwayo ayinto yimbi ngaphandle kokuba kukulahleka",
      "Kananjalo (phambi) koAllâh kuwa, kuqubude wonke osezulwini nasemhlabeni, ethanda, engagathandi, kanti zenza njalo nezithunzi zabo ekuseni nasemva kwemini",
      "Yithi (Muhammad): “Ngubani OyiNkosi yamazulu nomhlaba?” Yithi: “NguAllâh.” Yithi: “Ingaba nina nizithabathela bakhuseli bambi na ngaphandle kwaKhe, abangenamandla okuzinceda okanye awokuzenza ububi eziqwini zabo?” Yithi: “Ingaba ongaboniyo uyafana na nobonayo?” Okanye bayamanisa kuAllâh amahlulelane adale indalo efana nqwa neyaKhe, kangangokuba loo ndalo (yabo) ibonakale ifana kubo?” Yithi: “UAllâh nguMdali wezinto zonke; yaye Yena Ungongaphikisekiyo.”",
      "Yena Uthumela amanzi emhlabeni evela esibhakabhakeni, neentili ziphuphuma ngokomlinganiselo wazo, kodwa isikhukulasonasenzaigwebueliphakamalibephezukomhlaba kanti (nentsimbi ekrwada) leyo bayitshisayo emlilweni ukuze benze izihombiso, nezixhobo, ivelisa igwebu njengaso, (isikhukula). Wenza njalo ke uAllâh ukubonisa inyaniso nobuxoki. Ke lona igwebu liyahamba limke ngamanxweme, lo gama oko kuluncedo eluntwini kushiyeka emhlabeni. Uyibeka ngolo hlobo ke uAllâh imizekeliso",
      "KebonaabobalusabelayoubizolweNkosiyabo(ngokwamkela i-Islam) okwabo iya kuba kokulungileyo (iPaladesi) kodwa abo bangazanga balusabele ubizo lwaKhe (uAllâh), enokuba konke okusehlabathini ibingaba kokwabo, baze bafune ukunikela ngako konke befuna ukuzisindisa (esohlwayweni bekungayi kwamkelwa). Okwabo iza kuba sisiHogo; Hayi ukuba mbi kwaloo ndawo yokuphumla",
      "Ingaba lowo ukwaziyo okutyhilwe kuwe (Muhammad) kuvela eNkosini yakho, okokuba kuyinyaniso, uyafana na nalowo uyimfama? Kodwa (inene) ngabantu abanengqiqo kuphela abaphulaphulayo",
      "Abo bazalisekisa uMnqophiso ka-Allâh, bangasaphuli isithembiso",
      "Nabo badibanisa oko uAllâh Ayalele ukuba kudityaniswe, baze boyike iNkosi yabo, besoyika nesohlwayo esibuhlungu",
      "Nabo bahlala benomonde bafune inkxaso, benze iSalâh, banikele kumalizo ngoko Sibaphe kona ekhusini nasekuhleni, bathintele okubi ngokulungileyo, abanjalo okwabo sisiphelo esilungileyo",
      "YiPaladesi iEden abaza kungena kuyo bekunye nabo benza okulungileyo, koyise babo, nabafazi babo, nabantwana babo. Ke kaloku iingelosi ziza kungena zize kubo ngamasango onke (zisithi)",
      "“Salâmu ‘alykum (uxolo malube nani) ngokuba nanyamezelayo ngomonde! Lihle ngokwenene iKhaya (lenu) lokugqibela.”",
      "Ke bona abo baphula uMnqophiso ka-Allâh, emva kokumiselwa kwawo, bahlula oko uAllâh Wayalela ukuba kudityaniswe, benze ubutshinga emhlabeni, isiqalekiso siphezu kwabo, yaye okwabo likhaya ekungekho konwaba kulo (esiHogweni)",
      "UAllâh Uyasandisa isixhaso salowo Athande ukumandisela, Aze Ancitshe lowo Athande ukumncitsha. Kananjalo bona bonwabile kubomi balo mhlaba lo gama ubomi balo mhlaba xa buthelekiswa nobo Buzayo bubufuthsane, bululonwabo oludlulayo",
      "Abo bangakholwayo bathi: “Kutheni kungekho mqondiso uthunyelwayo kuye (uMuhammad) ovela eNkosini yakhe! Yithi wena: “Inene uAllâh Uyekela ekulahlekeni lowo Athandileyo Aze Akhokelele kuYe abo babuyela kuYe ngenguquko.”",
      "Abo bakholwayo (kuAllâh) abantliziyo zabo zifumana ukuphumla xa bekhumbula uAllâh; inene kwinkumbulo ka- Allâh iintliziyo zifumana ukuphumla",
      "Abo bakholwa kuAllâh, basebenze imisebenzi yezenzo ezilungileyo, zonke iintlobo zolonwabo ziya kuba zezabo nendawo eyiyeyona intle yokubuyela",
      "Sikuthumele ngolo hlobo wena (Muhammad) kuluntu olwandulelwa lolunye uluntu ngaphambili kwalo, khon’ukuze ube nokubacengcelezela oko Sikutyhile kuwe, lo gama bona bengakholwa kuSolubabalo (uAllâh), yithi: “Yena yiNkosi yam! Akukho thixo wumbi ngaphandle kwaKhe (yaye) elam ithemba likuYe, kananjalo mna ndiya kubuyela kuYe ngenguquko.”",
      "Ke kaloku ukuba bekukho i’Kur’ân ebeziya kuthi iintaba zisuke ngayo (ezindaweni zazo) okanye umhlaba wahlukane kubini ngayo, okanye abafileyo benziwe bathethe, (ibingenakuba yenye i’Kur’ân ngaphandle kwale). Kodwa isigqibo ngezinto zonke inene sesika-Allâh. Ingaba abo bakholwayo abakayazi na into yokuba, ukuba uAllâh Ebethanda, Ebengabakhokela bonke abantu? Kananjalo intlekele ibingazi kuyeka ukubathwaxa abo bangakholwayo ngenxa yezenzo zabo (ezingcolileyo) kungenjalo (intlekele leyo) isuke izinze emizini yabo, kude kufike isithembiso, sika-Allâh. Inene uAllâh Akasaphuli isithembiso saKhe",
      "Inene (baninzi) abaThunywa abagculelwayo ngaphambili kunawe (Muhammad) kodwa Ndasirhoxisa isohlwayo kwabo bangakholwayo, Ndaza ekugqibeleni Ndabohlwaya. Sabanjani ke isohlwayo saM",
      "Ingaba loWo Uthabathele kuYe ulondolozo lwabantu bonke, Okwazi konke okwenziwayo [ngabantu (Angafana nazo naziphi na izithixo ezingazi nto)]? Kodwa ngoko kunjalo bayamanisa amahlulelane kuAllâh. Yithi: “Khanibatsho ngamagama abo! Ingaba niza kuchazela (uAllâh) into Angenalwazi ngayo emhlabeni okanye nenza nje umboniso wamazwi obuxoki?” Nakanye abo bangakholwayo, iyelenqe\tlabo lenziwe lakhangeleka lilihle kubo, yaye bathintelekile (ukuba bangene) kwiNdlela ethe Tye; ke lowo uAllâh Ambeke ekulahlekeni akukho mkhokeli kuye",
      "Okwabo sisohlwayo kubomi beli hlabathi, yaye inene sinzima isohlwayo soBomi Obuzayo yaye abanamkhuseli ngaphandle koAllâh",
      "Ingcaciso yePaladesi yileyo abamoyikayo uAllâh bayibekelweyo ekumpompoza imilambo ngaphantsi kwayo, imbonelelo yayo ingunaphakade ube njalo nomthunzi wayo; esi sisiphelo sabamoyikayo uAllâh ukanti isiphelo sabangakholwayo nguMlilo",
      "Abo Sabanika iNcwadi bayavuyiswa koko Sikutyhile kuwe (i’Kur’ân) Kodwa phakathi kwabo balubumbano (AmaYuda nabahedeni) kukho abaphika inxalenye yako. Yithi (Muhammad): “Mna ndiyalelwe ukuba ndinqule uAllâh Yedwa, ndingayamanisi mahlulelane kuYe. Ndibiza kuYe (Yedwa) yaye kukuYe apho ndiza kubuyela khona.”",
      "Ke kaloku Siyithumele ngolo hlobo (i’Kur’ân) ukuba ibe lugwebo olusemagunyeni ngesiArabhu. Ukuba wena (Muhammad) unokulandela iminqweno yabo engento yanto, emva kokuba ulwazi lufikile kuwe, akuyi kuba namkhuseli ngokuchasene noAllâh",
      "Eneneni Sathumela abaThunywa phambi kwakho, Sabenzela abafazi nabantwana. Kananjalo yayingekokoMthunywa ukuza nomqondiso ngaphandle kweMvume ka-Allâh. Into nganye inommiselo (ovela kuAllâh)",
      "UAllâh Ucima okoAthande ukukucima,Angqine okoAthande ukukungqina. Yaye kuYe kukho unozala weeNcwadi",
      "Enokuba Siyakubonisa na (Muhammad) inxalenye yoko Sibathembise ngako okanye Sikwenze ubhubhe, owakho umsebenzi kukuvakalisa (uMyalezo) kuphela, kuxhomekeke kuThi ukubamisa ematyaleni",
      "Ababoni na ukuba Siyawunciphisa ngokuwunciphisa umhlaba (wabangakholwayo, ngokuthi Siwunike abakholwayo ngendlela yoloyiso kwiimfazwe) kwimida yawo. NguAllâh Ogwebayo, akukho mntu unokusibuyisela emva isigwebo saKhe, yaye Uyakhawuleza ukumisa ematyaleni",
      "Inene abo bangaphambili kunabo, bawaqulunqa amayelenqe, kodwa zonke izicwangciso zezika-Allâh, Nguye Okwaziyo okuza kuzuzwa ngumntu ngamnye, kwaye abangakholwayo baza kwazi okokuba iza kuba lelikabani na ikhaya (lokugqibela) elihle",
      "Kananjalo abo bangakholwayo bathi: “Wena (Muhammad) awungoMthunywa.” Yithi: “Ingqina Elanelyo phakathi kwam nani nguAllâh nabo banolwazi lweziBhalo"
    ]
  },
  {
    "chapter": 14,
    "versesCount": 52,
    "verses": [
      "Alif-Lâm-Râ. Le yiNcwadi eSiyityhile kuwe (Muhammad) khon’ukuze ube nokukhokelela abantu baphume ebumnyameni bangene ekukhanyeni ngeMvume yeNkosi yabo, babe seNdleleni kaSomandla, uMnini weendumiso zonke",
      "UAllâh lowo konke okusemazulwini ikokwaKhe nako konke okusemhlabeni! Yeha kwabangakholwayo kwisohlwayo esibuhlungu",
      "Abo bakhetha ubomi beli hlabathi kunoBuzayo. Bathintele nabantu eNdleleni ka-Allâh (i-Islam), bafune ubugosogoso kuyo bona balahleke bakude lee",
      "Kananjalo aSizanga Sithumele Mprofeti, Singamthumeli ngolwimi lwabantu bakubo, khon’ukuze enze umyalezo ucace kubo. Ke kaloku uAllâh Ulahlekisa lowo Athande ukumlahlekisa, Akhokele lowo Athande ukumkhokela. Yena nguSomandla, uSobulumko",
      "Inene Sathumela uMûsâ nemiqondiso yeThu, (Sathi): “Khupha abantu bakuni ebumnyameni ubangenise ekukhanyeni, ubakhumbuze ngamabali eziganeko zika- Allâh. Inene apho kukho imiqondiso, kuye wonke umntu onomonde, onombulelo.”",
      "Kananjalo wathi uMûsâ esakuthi kubantu bakubo: “Khumbulani iiMfefe zika-Allâh kuni, xa Wanisindisayo kubantu bakwaFir`awn ababenithuthumbisa ngesohlwayo esibuhlungu, begwinta oonyana benu bashiye abasetyhini benu bephila; ke kaloku olo yayiluvavanyo olukhulu oluvela eNkosini yenu",
      "Yabonani! INkosi yenu Yathi: “Ukuba niyawenza umbulelo (kuM), Mna Ndiya (kunibabala) ngakumbi, kodwa ukuba anibuleli, inene isohlwayo saM sibuhlungu kanobom.”",
      "Kananjalo uMûsâ wathi: “Ukuba anikholwa nina nabo bonke abantu ehlabathini, inene Yena uAllâh UsisiTyebi, UnguMnini wazo zonke iindumiso",
      "Ingaba iindaba azifikanga na kuni, ezabo babengaphambili kunani, abantu bakwaNûh Nabakwa’Ad nabakwaThamûd? Nabo basemva kwabo? Akukho namnye obaziyo ngaphandle koAllâh. Kubo kweza abaProfeti babo benemiqondiso ecacileyo, kodwa babeka izandla zabo emilonyeni yabo, bathi: “Inene thina asikholwa koko nina nikuthunyiweyo yaye sikuthandabuza ngamandla oko nisimemela kuko nina (kuyi-Islam).”",
      "AbaProfeti babo bathi: “(Nithini na!) Ingaba nineentandabuzo ngoAllâh, uMdali wamazulu nomhlaba? Yena Unibizela (ekuMthobeleni) khon’ukuze Anixolele izono zenu, Aze kananjalo Asirhoxise isohlwayo kuni, Asirhoxisele ixesha elimisiweyo.” Bathi bona: “Nina akukho nto niyiyo ngaphandle kokuba ngabantu abafana nathi! Nina nifuna ukusisusa koko oobawo bethu babekunqula. Yizani negunya elicacileyo kaloku.”",
      "AbaProfeti bathi kubo: “Asiyinto yimbi thina ngaphezu kokuba ngabantu njengani kodwa uAllâh Uthoba uBabalo lwaKhe kulowo Athande ukuluthoba kuye kwizicaka zaKhe. Ayikokwethu ukuba size nomqondiso kuni ngaphandle kwemvume ka-Allâh. Kananjalo amakholwa makabeke ithemba lawo kuAllâh",
      "Singathini na ukungabeki ithemba lethu kuAllâh Esakuba Esikhokelele kwiindlela zethu? Yaye inene thina siya kubunyamezela ngomonde bonke ububi eniya kusenza bona, ke bona abo bakholwayo mababeke ithemba labo kuAllâh.”",
      "Abo bangakholwayo bathi kubaProfeti babo: “Inene thina siya kunigxotha, sinikhuphe ezweni lethu kungenjalo niya kubuyela enkolweni yethu.” Ke kaloku iNkosi yabo (abaProfeti) yatyhila kubo (yathi): “Inene Thina Siza kubatshabalalisa abagabadeli.”",
      "Kananjalo Thina Siza kwenza nina ukuba ibe nini abaza kulihlala (eli) lizwe emva kwabo. Oku kokwalowo woyika ukuma phambi kwaM (ngoMhla woVuko), esoyika nesilumkiso saM.”",
      "Ke kaloku abaProfeti bafuna uloyiso noncedo eNkosini yabo (uAllâh), baza bonke abaqaqadeki nabaneenkani, nezikhukhumali ezingoozwilakhe, baba selahlekweni nasentshabalalweni",
      "Phambi kwakhe (nawuphi na osisikhukhumali somgabadeli) sisiHogo, yaye uya kwenziwa ukuba asele amanzi abilayo agxwabhazelayo",
      "Uya kuwasezwa engafuni, yaye uya kufumana ubunzima obukhulu ukuwaginya ehle ngomqala wakhe, kwaye ukufa kuya kuza kuye kuvela macala onke, kodwa akayi kufa yaye phambi kwakhe iya kuba sisohlwayo esikhulu",
      "Umzekeliso wabo bangakholwayo eNkosini yabo, kukuba imisebenzi yabo ifana nothuthu, oluvuthuzwa ngumoya ngamandla ngemini enesichotho. Abayi kukufumana oko bakusebenzelayo. Oko kukulahleka (okwababeka) kude lee (eNdleleni ethe Tye)",
      "Aniboni na ukuba uAllâh Wadala amazulu nomhlaba ngenyaniso? Ethanda Anganisusa Avelise indalo entsha (esikhundleni senu)",
      "Kananjalo oko kuAllâh akunzimanga",
      "Ke kaloku baza kuvela bonke phambi koAllâh (ngoMhla wokuGqibela); baze abo babengenamandla bathi kwabo babekhukhumele (abangabalawuli): “Inene thina sasilandela nina; ingaba ningasinceda nokuba kungantoni na ngo- kuchasene nesohlwayo sika-Allâh?” Baza kuthi bona: “Ukuba uAllâh Wayesikhokele thina, ngesasinikhokele nani. Akuyi kubakho mahluko kuthi (ngoku) nokuba singabhabhazela (ngumsindo) okanye sinyamezele (isohlwayo) ngomonde; akukho ndawo esinokuzifihla kuyo.”",
      "Kwaye uShaytân uza kuthi usakuba umcimbi kufikelelwe esigqibeni ngawo, athi: “Inene nina uAllâh Wanithembisa isithembiso esiyinyaniso, kanti nam ndanithembisa, kodwa mna ndiningcatshile. Mna ndandingenagunya phezu kwenu ngaphandle kokuba mna ndandinibiza nize nina nisabele kum. Ke kaloku musani ukugxeka mna, zigxekeni nina, andinakuninceda nganto mna, kanti nani aninakundinceda nganto. Mna ndiyasiphika isenzo senu enasenzayo sokundayamanisa mna (Shaytân) nindenze ihlulelane lika- Allâh (ngokundiphulaphula)”. Inene sikhulu isohlwayo sabagabadeli (abenzi bezono)",
      "Ke bona abo bakholwayo, benza izenzo zobulungisa, baya kungeniswa eMiyezweni ekumpompoza amanzi phantsi kwayo, bahlale apho ngonaphakade ngeMvume yeNkosi yabo. Umbuliso wabo apho uya kuba kukuthi: ‘Salâm’ (uxolo)",
      "Awuboni na ukuba uAllâh Uwenza njani na umzekeliso? Ilizwi elilungileyo elinjengomthi olungileyo, ongcambu zawo zimile zaqina nkqi, amasebe awo aye kufika esibhakabhakeni",
      "(Lo mthi) unika iziqhamo zawo maxa onke, ngeMvume yeNkosi yawo, ke kaloku, uAllâh Wenzela abantu imizekeliso khon’ukuze bakhumbule",
      "Ke wona umzekeliso welizwi elingcolileyo unjengomthi ongcolileyo, oncothuliweyo ebusweni bomhlaba, ongenasizinzo",
      "UAllâh Uza kubaqinisa abo bakholwayo, ngelizwi eliya kuma liqine kweli hlabathi, nakuBomi oBuzayo. Kananjalo uAllâh Uza kwenza kulahlekelwe abo bangabenzi bobubi, yaye uAllâh Wenza Athande ukukwenza",
      "Awubabonanga na abo baguqule intsikelelo ka-Allâh bayenza ukungakholwa, benza abantu bakubo ukuba bahlale kwikhaya lentshabalalo",
      "EsiHogweni kulapho baza kutsha khona, enjani yona ukungcola indawo yokulala",
      "Kananjalo benzela uAllâh abavukeli, ukulahlekisa (abantu) endleleni yaKhe! Yithi (kubo): “Yonwabelani (ubonyana benu obufutshane)! Kodwa inene isiphelo sohambo lwenu siseMlilweni.”",
      "Yithi (kwakhona) kubakhonzi baM, “Abakholiweyo, mabenze iSalâh, banikele kumalizo kwimbonelelo eSibaphe yona, emfihlakalweni okanye ekuhleni, ingekafiki iMini ekungayi kubakho ntengiselwano nabutshomi (ngayo).”",
      "UAllâh nguYe Odale amazulu nomhlaba nothumela amanzi (emhlabeni) evela esibhakabhakeni Aze ngawo lawo Avelise iziqhamo ukuba zibe yimbonelelo yenu, Wenza iinqanawa kananjalo ukuba zibe luncedo kuni; ngokuthi ziwize (zidade) zinqumle ulwandle ngoMyalelo waKhe, Wenza nemilambo ukuba ibe luncedo kuni",
      "Wenze ilanga nenyanga ukuba zombini zilandele iindlela zazo rhoqo, (khon’ukuze zibe luncedo kuni), kananjalo Wenze ubusuku nemini ukuba zibe luncedo kuni",
      "Waphinda Waninika konke oko nikucelayo, ke kaloku ukuba ningazibala iintsikelelo zika-Allâh anisokuze nikwazi ukuzibala. Inene umntu ngumenzi wobugwenxa wokwenene, akakholwa",
      "Yabonani uIbrâhîm wathi: “O Nkosi yam! Yenza esi sixeko (iMakkah) ibe sisixeko soxolo nokhuseleko, Undigcine mna noonyana bam kude nokunqula izithixo (izinyanya njl-njl)",
      "“O Nkosi yam! Inene bona bakhokelele abantu abaninzi ekulahlekeni, kodwa lowo ulandela mna inene yena uya kuba ungowam, ke lowo ungandithobeliyo. Wena Uya kuhlala UnguMxoleli, uSozinceba",
      "O Nkosi yethu! Mna ndenze enye yenzala yam ukuba ihlale entilini engalinywayo, ngaseNdlwini yaKho eNgcwele (iKa’bha) khona ukuze bona Nkosi yethu bakwazi ukwenza iSalâh. Ke kaloku zalisa iintliziyo zabathile kubantu ngothando mayela nabo. Kananjalo Wena babonelele ngeziqhamo khon’ukuze banike umbulelo (kuWe)",
      "O Nkosi yethu! Inene Wena Wazi esikufihlayo nesikuvezayo. Akukho nto emhlabeni, nasezulwini efihlakeleyo (kuWe) Allâh",
      "Iindumiso zonke nemibulelo zifanele uAllâh. Ondiphe uIsmâ`îl ebudaleni bam noIs-hâ`k. Inene! INkosi yam ngokwenene Yona nguMphulaphuli wemithandazo",
      "O Nkosi yam! Ndenze ndibe ngumntu owenza iSalâh, nenzala yam, Nkosi yethu yamkela umthandazo wam",
      "Nkosi yethu ndixolele mna nabazali bam, nawo onke amakholwa ngomhla wokumiselwa kwamatyala.”",
      "Musani ukucinga ukuba uAllâh Akakwazi oko kwenziwa ngabenzi bobubi koko Ubarhoxisela isohlwayo kude kube yiloo Mini amehlo aza kujama (athi nta) ngenxa yexhala",
      "Bengxamele phambili iintamo bezirhole (ziyiminkabankaba), iintloko ziqwanyele phezulu, ukubona kwabo kungabuyeli kubo neentliziyo sele zingamaphanga",
      "Ke wena (Muhammad) lumkisa abantu ngeMini isohlwayo esiya kubafikela; baze ngoko abenzi bobubi bathi: “Nkosi yethu! Khawusirhoxisele isohlwayo okwethutyana, siya kulusabela ubizo lwaKho, sibalandele nabaThunywa [baKho!” (kuze kuthiwe kubo)]: “Akwaba naningazanga nifunge mandulo okokuba anisokuze nishiye (ihlabathi ngenxa yoBomi oBuzayo)",
      "“Yaye nina nanihlala kwiindawo zabo bazona imiphefumlo yabo, kananjalo kwakucacile kuni ukuba Saye Senza njani na ngabo. Yaye Thina Sinenzele imizekeliso (emininzi)”",
      "Inene baqulunqa iyelenqe labo bona, ukanti iyelenqe labo laba kuAllâh, nangona iyelenqe labo lalingelilo elinokususa iintaba ezindaweni zazo",
      "Musani ukucinga ukuba uAllâh Uza kusilela ukuzalisekisa isithembiso, saKhe kubaProfeti baKhe inene uAllâh nguSomandla, Okwaziyo ukuthabatha impindezelo",
      "NgeMini ihlabathi liya kuguqulwa libe lelinye ihlabathi, kube njalo nasemazulwini, zize (izidalwa zonke) zivele phambi koAllâh, Omnye, Ongenakuphikiswa",
      "Nize nibabone abenzi bobubi (bebotshelelwe ndaweninye ngamatyathanga)",
      "Izambatho zabo ziya kuba mnyama thsu, ukanti uMlilo uya kubagquma ubuso babo",
      "Khon’ukuze uAllâh Abuyekeze umntu ngamnye ngoko akusebenzeleyo. Inene uAllâh Uyakhawuleza ngesohlwayo",
      "(Le ‘Kur’ân) nguMyalezo ebantwini khon’ukuze balumkiseke ngayo, ukuze kananjalo bazi okokuba Yena (uAllâh) nguYe Yedwa uThixo, ukuze nabantu bengqiqo bathabathe ingqalelo"
    ]
  },
  {
    "chapter": 15,
    "versesCount": 99,
    "verses": [
      "Alif-Lâm-Râ. Ezi ziiVesi zeNcwadi yaye ziyi’Kur’ân ecacileyo",
      "Kuya kuba kangakanani na kwabo bangakholwayo ukunqwenela ukuba akwaba babengamaMuslim (ngoMhla woVuko)",
      "Bayeke ke batye, bonwabe, bazilibazise ngamathemba (obuxoki). Kungekudala baza kwazi",
      "ASizanga Sitshabalalise nasiphi na isixeko kungekho mmiselo waso waziwayo",
      "Akukho sizwe sinokwenza ixesha laso esilibekelweyo likhawuleze okanye libuyiselwe umva",
      "Kananjalo bathi: “Hini na (Muhammad) iDthikr2 ithunyelwe kubani na? Inene wena ushiywa ziingqondo",
      "Kutheni kaloku ungakhe uze neengelosi kuthi ukuba uthetha inyaniso?”",
      "Thina Asizithumeli iingelosi zihle phantsi ngaphandle kokuba zizise inyaniso (isohlwayo) Yaye Sisakwenza njalo) akuyi kubakho kurhoxiswa kwasohlwayo (kubantu abangakholwayo)",
      "Inene Sithi kanye abathumele iDthikr (i’Kur’ân kwaye Siza kuyilondoloza ngokwenene (ekoniweni)",
      "Inene Thina Sathumela (abaProfeti) ngaphambili kunawe (Muhammad) kubantu ngabantu bamandulo",
      "Ke kaloku akukho Mprofeti abakha bangamgculeli akufika kubo",
      "Sibenza bungene kanjalo ke (ubuhedeni) ezintliziyweni zabenzi bobubi",
      "Abakholwa kuyo (i’Kur’ân) kanti ke umzekelo (woko kwenziwa kwabamandulo sele ufikelele (elwazini lwabo)",
      "Kanti nokuba beSingade Sibavulele isango ezulwini emabangene ngalo, baze bamane ukungena ngalo (imini yonke)",
      "Ngokungathandabuzekiyo (ukutshona kwelanga) bebeza kuthi: “Amehlo ethu (anokuba) ebephanyakile (besingaboni zingelosi okanye izulu thina) koko besithakathiwe.”",
      "Inene Thina Sibeke iinkwenkwezi ezinkulu ezulwini, Salihombisa kwabalibukeleyo",
      "Yaye Sililondolozile kuye nawuphi na uShaytân owaqalekiswayo",
      "Ngaphandle kwaloo (Shaytân) uye aye kubisa, aphulaphule aze aleqwe ngedangatya lomlilo ovuthayo",
      "Kanti wona umhlaba Siwandlalile, Sabeka apho kuwo iintaba, Senza ukuba kuhlume zonke iitlobo-ntlobo zezinto zaba ngomlinganiselo oqingqiweyo",
      "Kananjalo apho Sinike iimbonelelo ngendlela yokuphila kwenu nezo zinto zingabonelelwa nini (izilwanyana eziphilayo, iinkomo izinambuzane njl-njl)",
      "Yaye akukho nanye into engenawo umsindleko wayo kuThi, kananjalo aSiwuthumeli kuyo ngaphandle komlinganiselo owaziwayo",
      "Ke kaloku Thina Sithumela imimoya echumisayo, Size Senze amanzi (emvula) ehle esibhakabhakeni, Siwanike nina nisele, ayinini ke abanini vimba bawo",
      "Kananjalo inene SiThi kanye abanika ubomi, Senze nokufa, yaye Thina Siziindlalifa",
      "Inene Thina Siyazazi izizukulwana zokuqala zenu ezadlulayo, Siyasazi kananjalo esi sizukulwana senu sikhoyo, ukanti Siyazazi nezisezayo, emva kwenu",
      "Inene iNkosi yakho Iza kubaqokelela ndaweninye bonke. Inene Yona nguSobulumko, uSolwazi",
      "Kananjalo Samdala umntu ngodongwe olomileyo olwajikwa lwaba ludaka",
      "Zona iiJinni, Sazidala ngaphambili (kunomntu) ngomlilo ongenamsi",
      "Yabona! INkosi yakho Yathi kwiingelosi: “Ndiza kudala umntu ngodongwe olomileyo olwenziwe udaka",
      "Ndakuba Ndimgqibile ngokupheleleyo, Ndamphefumlela ngomoya eNdiwudalele yena, nina niya kuguqa phantsi niqubude kuye.”",
      "Ke kaloku iingelosi zaqubuda zonke kuye",
      "Kwasala uIblîs (uSathana)! Yena wala ukuba ngomnye wabo baqubudayo",
      "(UAllâh) Wathi: “Hini na Iblîs! Kungani na wena ukuba ungabi ngomnye wabo baqubudayo?”",
      "(UIblîs) wathi: “Mna andinguye onokuqubuda emntwini, Omdale ngodongwe olomileyo olwenziwe udaka.”",
      "Wathi (uAllâh): “Phuma umke apha kuba inene wena , ungoqalekisiweyo",
      "Kwaye inene wena isiqalekiso siya kuba phezu kwakho kude kube yiMini yoVuko (lwabafileyo).”",
      "(UIblîs) wathi: “O Nkosi yam! Ndirhoxisele isohlwayo kude kube yiMini yoVuko (lwabafileyo).”",
      "Wathi uAllâh: “Ngoko ke ungomnye wabo barhoxiselweyo isohlwayo sabo",
      "Kude kube yiMini etyunjiweyo,”",
      "Wathi: (uIblîs: “O Nkosi yam! Ngenxa yokuba Undibeke ekulahlekeni, inene mna ndiya kuyihombisa indlela eya ekulahlekeni kubo (abantu) emhlabeni, yaye ndiya kubalahlekisa bonke",
      "Ngaphandle kwezicaka zakho ezinyanisekileyo kubo.”",
      "(UAllâh) wathi: “Le yiNdlela engqale kuM Ngqo",
      "Inene wena awuyi kuba nagunya phezu kwezicaka zaM, ngaphandle kwabo balandela wena bazii-Ghrâwûn",
      "Yaye isiHogo likhaya labo lesithembiso bonke",
      "Sona (isiHogo) sinamasango asixhenxe, ngalinye kuloo masango kukho udidi (olulodwa lwaboni) olugcinwe apho",
      "Inene bona abaMoyikayo uAllâh baya kuba phakathi eMiyezweni enemithombo yamanzi (ePaladesi)",
      "(Kuya kuthiwa kubo): “Ngenani phakathi ngoxolo, nikhuselekile",
      "Yaye Thina Siya kususa nasiphi na isixhiba abanaso ezintliziyweni zabo omnye komnye. Baya kuba ngabazalwana, bajongane, ubuso ngobuso, besezihlalweni eziphakamileyo",
      "Akukho kudinwa kuya kubafumana bona apho, bengayi kugxothwa nakugxothwa apho",
      "Vakalisa ke wena (Muhammad) ezicakeni zaM okokuba inene Mna NdinguMxoleli, uSozinceba",
      "(Ubazise) nokokuba isohlwayo saM sibuhlungu kanobom",
      "Ke kaloku baxelele ngamandwendwe kaIbrâhîm (aye eziingelosi)",
      "Athi akungena kwakhe, athi: “Salâm” (uxolo). UIbrâhîm wathi: “Inene thina siyanoyika.”",
      "Athi wona: “Musa ukoyika! “Sikuphathele iindaba ezivuyisayo zomntwana oyinkwenkwe, onolwazi oluninzi nobulumko.”",
      "UIbrâhîm wathi: “Nindiphathele iindaba ezivuyisayo ekubeni ukwaluphala sele kundifumene (kangaka)? Ziyintoni ezo ndaba zenu?”",
      "Athi wona (amandwendwe lawo): “Sikuphathele iindaba ezivuyisayo ngenyaniso, musa ukuba ngomnye wabo bangenathemba.”",
      "UIbrâhîm wathi: “Ngubani na olahla ithemba lenceba yeNkosi yakhe ngaphandle kwalowo ulahlekileyo?”",
      "(UIbrâhîm wathi): “Kanti uyintoni umbandela enize ngawo kanye kanye nina ziThunywa?”",
      "Zathi zona: “Thina sithunyelwe kubantu abangabenzi bobubi",
      "“Bangcole bonke ngaphandle kosapho lukaLût, lona ke ngokuqinisekileyo siya kulusindisa ekutshatyalalisweni",
      "Ngaphandle komkakhe, yena lowo sele simisele okokuba uya kuba ngomnye wabo baza kushiyeka ngemva.”",
      "Ke kaloku izithunywa ezo zisakufika kusapho lukaLût",
      "Wathi yena: “Inene ningabantu endingabaziyo mna.”",
      "Zathi zona: “Yeha! Size kuwe ngeso sohlwayo bebesoloko besithandabuza",
      "Kananjalo sikuzisele inyaniso yaye sithetha inyaniso",
      "Ke wena hamba ngenxalenye yobusuku nosapho lwakho, uze wena uhambe ngemva kwalo, maze kungabikho namnye kuni unyeka ngemva koko hambani niye apho niyalelwe ukuba niye khona.”",
      "Ke kaloku Thina Sawenza wazeka kuye lo mmiselo wokuba iingcambu zabo bangaboni ziza kuncothulwa ekuseni ngonyezi (kusemyama)",
      "Abemi besixeko (iSodom neGomora) beza bevuya (besakuva ukuba kukho amadodana amahle afikileyo kwaLût, phofu benenjongo ezikukungcola ngawo)",
      "ULût wathi: “Inene ezi ziindwendwe zam. Musani ukundihlaza kuzo",
      "Kananjalo yoyikani uAllâh.”",
      "Bathi bona: “Asizanga sikwalele na ukuba wena ungonwabisi okanye ukhusele nabani na endalweni?”",
      "ULût wathi: “Izizo ezi iintombi zam nje (eninokuzitshata), ukuba kunyanzelekile nenze le nto (nifuna ukuyenza)?”",
      "Inene Ndifunga6 ngobomi bakho (Muhammad) ekunxileni kwabo bubundlobongela babo, babefathula ngobumfama",
      "Kanye njengoko (abakwaSâlih) bafunyanwa (sisohlwayo) ukuphuma kwelanga",
      "Sayiphethula (iSodom) yajonga ezantsi Sathulula imvula yamatye odongwe olutshisiweyo phezu kwabo",
      "Inene! Kulo eli (bali) kukho imiqondiso kwabo babonayo",
      "Kananjalo izixeko ezo zazimi kuhola wendlela (ophakathi kweMakkah neSiriya, ndawo leyo namhlanje yaziwa ngokuba yiDead Sea)",
      "Inene, kwesi sehlo kukho umqondiso kwabakholwayo",
      "Ke kaloku nabemi basezinkunini7 babekwangabagabadeli",
      "Thina ke Sathabatha impindezelo kubo. Bona (nabaseSodom) ababesendleleni enguhola ukuba babonwe, (bacace) gca",
      "Kananjalo nabemi basemaweni babaphika abaProfeti",
      "Ke kaloku Sabanika Thina imiqondiso yeThu kodwa abakholwa kuyo",
      "Bona babesakha imizi yabo ezintabeni",
      "Kodwa sona isohlwayo sabafumana ekuseni ngesifingo",
      "Ke kaloku konke ababekusebenzele akuzanga kubancede nganto",
      "Thina ke ASizanga Sidale amazulu nomhlaba nako konke okuphakathi apho ngaphandle kokuwadalela inyaniso. Kananjalo iYure yona iyeza ngokwenene, ke (wena Muhammad) yiba ngathi awuziboni iziphoso zabo ubuye ngenceba nemfesane (kubo)",
      "Inene iNkosi yakho nguMdali, uSolwazi",
      "Inene Thina Sikuphe iSab’an minal mathâni8 ne’Kur’ân yonke",
      "Ke kaloku wena maze amehlo akho angajameli izinto eSiziphe abathile kubo (abangakholwayo), ungabi buhlungu nokuba buhlungu ngazo. Yiba nenceba kwabakholwayo (amaMuslim)",
      "Yithi\tkubo\t(Muhammad):\t“Mna\tndinguMlumkisi ngokusekuhleni",
      "Njengoko Sithumele kubahlula-hluli",
      "Abenza\ti’Kur’ân\tibe\tzizahlulo\tngezahlulo\t(bakholwe kwinxalenye yayo bangakholwa kwenye)",
      "Inene (Ndifunga) ngeNkosi yakho (Muhammad), Siza kubabiza bonke beze embuzweni (ngezenzo zabo)",
      "Ngako konke oko bakwenzayo",
      "Wena ke vakalisa ngaphandle [ungawufihli (uMyalezo ka- Allâh)] lowo uyalelwe ngawo. Uzikhwebule kubakhonzi bezithixo",
      "Inene Thina Siya kukwenza wanele uwedwa ngokuchasene nabagculeli",
      "Abayamanisa omnye uthixo kuAllâh, kodwa baza kwazi kungekudala",
      "Inene, Thina Siyazi okokuba intliziyo yakho icinezelekile ngenxa yoko bakuthethayo",
      "Ke wena zukisa ngendumiso iNkosi yakho, ube ngomnye wabo baqubudayo kuYo",
      "Uyinqule iNkosi yakho kananjalo kude kufike isiqinisekiso esiyinyani (ukufa)"
    ]
  },
  {
    "chapter": 16,
    "versesCount": 128,
    "verses": [
      "IsiGaneko1 esimiselwenguAllâhsizakufika, ningasingxameli. Makazukiswe, Adunyiswe Yena ngaphezulu kwazo zonke izinto abazayamanisa naYe bazenze amahlulelane aKhe",
      "Yena Uthumela iingelosi zihle noMoya (oyiNgcwele) ngokoMyalelo waKhe phezu kwalowoAthandileyo kwizicaka zaKhe. (Athi kuye): “Lumkisa abantu okokuba akukho thixo wumbi ngaphandle kwaM. Noyike Mna futhi",
      "Yena Udale amazulu nomhlaba ngenyaniso. Uphakamile Yena, Ungentla kwazo zonke ezo zinto bazayamanisa, bazenze amahlulelane aKhe",
      "Yena Udale umntu ngeNutfah2 kodwa yabona! Kwayena lo (mntu) uphinda abe ngumphikisi oselubala (ka-Allâh)",
      "Ukanti Yena Unidalele impahla (efuywayo); kuyo leyo nifumana ukufudumala nezinye izinto ezininzi eziyinzuzo, kanti kwazona niyazitya",
      "Kananjalo kuzo apho nifumana umfaneleko xa nizibuyisela ekhaya ngenjikalanga, naxa nizikhokelela emadlelweni kusasa",
      "Zinithwalela imithwalo yenu ziyise ezindaweni ebeningekhe nifike kuzo ningathanga nifumane ubunzima. Inene, iNkosi yenu Inemfesane, nguSozinceba",
      "Yena Unidalele amahashe, ama-esile neembongolo ukuba niziqabele kwanokuba zibe ngumfaneleko kuni, ukanti Udale nezinye izinto nina eningenalwazi ngazo",
      "Loluka-Allâh uxanduva lokucacisa iNdlela ethe Tye. Kodwa kukho iindlela eziphambukela ecaleni kwaye Yena ukuba Ebethanda Ebenganikhokela nonke",
      "NguYe Othumela amanzi (emvula) avela esibhakabhakeni; kuwo lawo niyasela kuze kwangawo lawo kukhule uhlaza enithi nithumele iinkomo zenu ziye kuludla",
      "Ngamanzi lawo Unihlumisela izityalo, iminquma, iidatilisi, imidiliya, nazo zonke ezinye iintlobo-ntlobo zeziqhamo. Inene! Kuko oku kukho ubungqina nomqondiso ocacileyo kubantu abacingisisayo",
      "Kananjalo Yena Unilawulela ubusuku nemini, nelanga nenyanga; neenkwenkwezi ziphantsi kolawulo lwaKhe. Inene kuko oku kukho ubungqina kubantu abaqondayo",
      "Nantoni na Anidalele zona emhlabeni eziyimibala ngemibala, inene! Kuko oku kukho umqondiso kwabanekumbulo",
      "NguYe Onilawulela ulwandle khon’ukuze nitye iinyama ezintsha, ezithambileyo, nithi kananjalo nikhuphe kulo apho izihombiso zokunxiba. Niyazibona iinqanawa ziwiza kulo khon’ukuze nifumane ubuBele baKhe (ngokuthi nithumele iimpahla zenu kwiindawo ngeendawo) khon’ukuze nibe nombulelo",
      "Yena Umilisele iintaba emhlabeni zema nkqo. Ukuze (umhlaba lowo) ungahexa-hexi nani, kanti (Unenzele) imilambo neendlela khon’ukuze nizikhokele ngazo (xa niseluhambeni)",
      "Nangeebhakana nangeenkwenkwezi (abaye abantu) bazikhokele ngazo",
      "Ingaba Odalayo Uyafana na nongadaliyo? Kanti anisayi kuqaphela na",
      "Ke kaloku ukuba nina ninokubala izibabalo zika-Allâh beningekhe nikwazi ukuzibala. Inene uAllâh nguMxoleli, uSozinceba",
      "Kwaye Yena Uyakwazi enikufihlayo nenikuvezayo",
      "Abo (thixo) babiza kubo ngaphandle koAllâh akukho nto bayidalileyo koko kwabona badaliwe",
      "(Bona) bafile, abanabomi, yaye abazi nokuba baza kuvuswa nini na",
      "UThixo wenu nguThixo Omnye, kodwa abo bangakholwayo kuBomi oBuzayo, iintliziyo zabo ziya kuphika oku yaye banenkukhumalo",
      "Eneneni uAllâh Uyakwazi abakufihlayo nabakuvezayo. Inene Yena Akabathandi abakhukhumalayo",
      "Xa kusithiwa kubo: “Yintoni na oko kutyhilwe yiNkosi yenu (i’Kur’ân) bathi bona: “Ziintsomi zabantu bakudala!”",
      "Bona baza kuthwala imithwalo (yezono) zabo ngokugcweleyo ngoMhla woVuko, baze bathwaliswe nemithwalo yabo babalahlekisayo bengazi. Kungcole kanobom oko baza kukuthwaliswa",
      "Ababandulelayo nabo baqulunqa kodwa uAllâh Wabetha kwisiseko sesakhiwo sabo, lwawa uphahla phezu kwabo lusuka phezulu, saza isohlwayo sabafumana sivela kumacala abangawacingelanga",
      "Ukanti ngoMhla woVuko, Usaza kubahlaza, Athi kubo: “Aphi na kaloku amahlulelane aM enanidla ngokuphikisana (nabakholwayo) ngawo. Ke bona abo banikwe ulwazi (lwe’Kur’ân) baya kuthi: “Inene, ihlazo nembandezelo ziphezu kwabangakholwayo naMhlanje.”",
      "Abo ubomi babo buthatyathwa ziingelosi lo gama besesebugwenxeni, baza kwenza ukuzinikela okungeyonyani (bathi): “Thina sasingenzi kungcola.” (iingelosi ziza kuphendula): “Ewe! Inene nguAllâh uSolwazi woko nanikwenza",
      "Ngoko ke ngenani emasangweni esiHogo, nihlale phakathi apho, inene, hayi ububi bekhaya (lokugqibela) lezikhukhumali.”",
      "Ke kaloku xa kusithiwa kwabo bamoyikayo uAllâh: “Yintoni na leyo ithunyelwe yiNkosi yenu?” Bathi bona: “Koko kulungileyo.” Kuba kwabo benza okulungileyo kweli hlabathi okwabo kokulungileyo, yaye ikhaya loBomi oBuzayo lilona lilungileyo. Hayi ukuba lihle kwekhaya labamoyikayo uAllâh",
      "YiPaladesi iEden abaza kungena kuyo, ekumpompoza imilambo ngaphantsi kwayo, yaye baya kufumana kuyo apho konke abakunqwenelayo, Ubavuza kanjalo ke uAllâh abanyulu",
      "Abo ubomi babo buthatyathwa ziingelosi babe bona bekwimo yobunyulu ziya kuthi (kubo): “Salâmun ‘alykum (uxolo malube nani), ngenani ePaladesi, ngenxa yoko (kulungileyo) nakwenza (ehlabathini).”",
      "Ingaba (abangakholwayo) balindele ukuba kufike iingelosi kubo okanye kufike uMyalezo weNkosi yakho? Benza njalo ke nabangaphambili kunabo. UAllâh Azanga Abenze bubi koko ngabo ngokwabo abazenza ububi",
      "Ke kaloku iziphumo ezibi zezenzo zabo zabafumana, noko babekugculela kwabagubungela",
      "Abo bayamanisa abanye kunqulo luka-Allâh bathi: “Ukuba uAllâh Wayethandile sasingekhe thina noobawo bethu sinqule enye into ngaphandle kwaKhe, kananjalo sasingekhe salele ukwenziwa kwayo nayiphi na into kungekho (ngokoMyalelo) waKhe.” Benza njalo ke nabo bangaphambili kunabo. Ingaba abaProfeti babenoxanduva olwalulolunye na ngaphandle kokuvakalisa uMyalezo ngokucacileyo",
      "Inene Thina kwisizwe ngasinye Sithumele uMprofeti (Ofika avakalise okokuba); “Nqulani uAllâh (Yedwa) niyeke ugabadelo.” Ke kaloku abanye phakathi kwabo baba nokukhokelwa nguAllâh, abanye phakathi kwabo bafanelwa kukulahleka. Ke kaloku khanikhe nihamba-hambeni ehlabathini nibone okokuba saba njani na isiphelo sabo babephika (inyaniso)",
      "Ukuba ngaba (Muhammad) ubanqwenelela isiKhokelo, Yena ke uAllâh Akabakhokeli abo Abenze ukuba balahleke yaye abayi kufumana namncedi",
      "Ke kaloku bafunga ngoAllâh izifungo zabo ezimandla okokuba uAllâh Akayi kumvusa ofileyo. Ewe nje (Uza kubavusa) (eso) sisithembiso sesibophelelo kuYe ngenyaniso, kodwa uninzi lwabantu alwazi nto",
      "Ukuze Enze kucace kubo inyaniso yoko bangangqinelaniyo ngako kwanokuba abo bangakholwayo babe nokwazi okokuba babengamaxoki",
      "Inene eleThu iLizwi nento eSithande ukuba Siyenze Sisuka nje Sithi kuyo: “Yibakho!” Ibekho",
      "Abo bafudukayo ngenxa yokukholisa uAllâh, emva kokuba babenziwe ubugwenxa, Siya kubanika ngokwenene indawo yokuhlala elungileyo kweli hlabathi, kodwa wona umvuzo welizayo uya kuba mkhulu ngakumbi ukuba bebesazi",
      "(Abo ke) ngabo baba nomonde, babeka ithemba labo eNkosini yabo",
      "Kananjalo ASizanga Sithumele ngaphambili kunawe nantoni na ngaphandle kwamadoda, eSawathumelela isiTyhilelo. Ke kaloku buzani kubantu abanolwazi lwesiBhalo, ukuba anazi",
      "Ngemiqondiso ecacileyo neNcwadi (Sathumela abaProfeti) Sathumela kananjalo kuwe (Muhammad) iDthikr (i’Kur’ân), khon’ukuze uchazele abantu ngokucacileyo oko kuthunyelwe kubo, kwanokuba bacingisise",
      "Ingaba abo baqulunqa amayelenqe angcolileyo baziva bekhuselekile na okokuba uAllâh Akayi kubatshonisa bazike emhlabeni, okanye isohlwayo asiyi kubahlasela kumacala abangawalindelanga",
      "Okanye Ababambe phakathi besaya okanye bebuya (emisebenzini yabo), ukuze bangabi nakuphuncula (esohlwayweni sika-Allâh)",
      "Okanye Ababambe ngokuya bemosha ngokumosha (ubutyebi babo). Inene! INkosi yenu InobuBele, nguSozinceba",
      "Kanti abaziqwalaseli na izinto ezidalwe nguAllâh: (indlela) eziba ngasekunene ngayo nasekhohlo ngayo izithunzi zazo, ziqubude kuAllâh, zibe zithobekile",
      "Ke kaloku kuAllâh kuqubuda zonke izinto ezisezulwini nasemhlabeni. Ezizizidalwa ezinyakazayo neengelosi, yaye azikhukhumali",
      "Zona zoyika iNkosi yazo phezu kwazo yaye zenza loo nto ziyalelwe yona",
      "(Kananjalo uAllâh Wathi: “Hini na bantu), musani ukuthabatha oothixo ababini. Inene uAllâh nguYe kuphela OnguThixo,yoyikani Mna ke nina ngamandla",
      "KokwaKhe konke okusemazulwini nasemhlabeni neNkolo yokwenene ngonaphakade. Ingaba ke ngoku niya koyika thixo bambi na ngaphandle koAllâh",
      "Kananjalo nantoni na eziintsikelelo nelungileyo eninayo, ivela kuAllâh. Kwaye xa okubi kunichukumisa, nikhala kuYe kakhulu nikhalela uncedo",
      "Athi Esakubususa ububi obo kuni, khangela ke! Abanye3 benu bayamanise abanye kunqulo lweNkosi yabo (uAllâh)",
      "Ngoko ke bayakuphika oko bakuphiwe siThi. Vuyani ke okwakaloku nje kodwa kungekudala niza kwazi (nizisole)",
      "Kananjalo babalela inxalenye yoko Sibaphe kona kwizinto abangenalwazi ngazo. (Ndifunga) ngoAllâh, niza kubuzwa ngokwenene ngako konke enanikuqamba (emhlabeni)",
      "Kananjalo babalela iintombi4 kuAllâh! Makazukiswe Yena (Uphakamile Ukude le) Ungentla kwazo zonke izinto abazibalela kuYe! Nakoko kunqwenelwa ngabo buqu",
      "Xa iindaba (zokuzalwa) komntwana oyintombazana zisaziswa nawuphi na kubo, ubuso bakhe buyafiphala, izale (intliziyo) yakhe bubuhlungu ngaphakathi kwakhe",
      "Azifihle ebantwini ngenxa yobubi axelelwe ngabo. Uza kumgcina (loo mntwana uyintombazana) elihlazo elinjalo okanye uza kumngcwaba ephila emhlabeni? Inene singcolile isigqibo (abasithabathayo)",
      "(UBomi oBuzayo) kwabo bangakholwayo kuBomi oBuzayo buyinkcazo engcolileyo (kubo). KuAllâh yinkcazo ephakamileyo yaye Yena nguSomandla, uSobulumko",
      "Ukuba uAllah Ebengabahlasela abantu ngenxa yezono zabo ezigwenxa, Ebengayi kushiya nasinye (emhlabeni) isidalwa esinyakazayo, kodwa Ukurhoxisile oko kubo, Ekurhoxisela ixesha elimisiweyo, lisakufika ke elo xesha, abayi kulilibazisa, bengayi kulihambisa ngokukhawuleza nangeyure enye",
      "Babalela kuAllâh oko nabo bangakuthandiyo, namalwimi abo amisela ubuxoki bokuba ezona zinto zilungileyo zezabo. Ngokungathandabuzekiyo, okwabo nguMlilo, kunjalo nje baya kuba ngabokuqala ukugxagxanyiselwa kuwo, baze bashiywe apho kuwo bengahoywanga (mntu)",
      "NdifungangoAllâh, inene Thina SathumaabaProfetikwizizwe ezingaphambili kuwe (Muhammad), kodwa uShaytân wenze izenzo zabo zabonakala zintle kubo, ngoko ke uShaytân (lowo) ngumhlobo wabo namhlanje, ukanti okwabo iya kuba sisohlwayo esibuhlungu",
      "Kananjalo aSithumelanga Ncwadi kuwe (Muhammad) Siyithumelela nto yimbi ngaphandle kokuba ucacisele abantu ngezinto abangangqinelaniyo ngazo, kwanokuba ibe sisiKhokelo neNceba kubantu abakholwayo",
      "Kwaye uAllâh Uthumela amanzi (emvula) evela esibhakabhakeni, Aze Avuselele umhlaba ngawo emveni kokuba ubufile. Inene kuko oku kukho umqondiso kubantu abaphulaphulayo",
      "Kananjalo ezinkomeni kukho isifundo senu. Sinipha ukuba nisele koko kuphuma eziswini zazo, kuphuma phakathi kwelindle lazo negazi, ubisi oluhlambulukileyo; olumnandi kwabaliselayo",
      "Naseziqhameni zedatilisi nemidiliya, nifumana iziselo ezinxilisayo nembonelelo elungileyo. Inene kuloo nto kukho umqondiso olungileyo kubantu abanobulumko",
      "Kananjalo iNkosi yakho yaTyhilela iinyosi Yathi: “Thabathani iindawo zokuhlala kwenu ezintabeni nasemithini nakoko bakwakhayo (abantu)",
      "“Ke kaloku, yidlani kuzo zonke iziqhamo, nilandele iindlela zeNkosi yenu enizenzelwe lula.” Nako ke kuphuma isiselo esinemibala ngemibala eziswini zazo esilunyango kubantu, inene kuko oku kukho umqondiso kwabo bacingayo",
      "Kananjalo uAllâh Unidalile kwaye Usaya kunenza nife; ukanti abanye benu babuyiselwa ebuthathakeni bokwaluphala, khon’ukuze bangazi nto emveni kokuba bebesazi. Inene uAllâh nguSolwazi uSomandla",
      "Kananjalo uAllâh Ubonelela abanye benu ngobutyebi nangokuba nezinto ngaphezulu kunabanye. Ke kaloku abo babonelelwe ngaphezulu kunabanye abangekhe nakanye banikise ngobutyebi nezinto zabo kwabo basezandleni zabo zokunene (amakhoboka), ukuze balingane ngokumayela (nobutyebi) obo. Ingaba bayaluphika uBabalo luka-Allâh kusini na",
      "Yaye futhi Unenzele abalingane bohlobo lwenu, kananjalo kubafazi benu abantwana nabazukulwana, wanibonelela ngesixhaso esilungileyo. Ingaba emva (kwako konke) oku bakholwa koothixo bobuxoki, baphike iziBhalo zika-Allâh",
      "Bona banqula abanye ngaphandle koAllâh abangekhe bababonelele ngasixhaso esivela emazulwini nasemhlabeni",
      "Ke kaloku musani ukwenza izifaniso ngoAllâh kuba inene uAllâh Uyazi ukanti nina anazi",
      "UAllâh Wenza umzekelo [wamadoda amabini, (enye kuwo)] likhoboka elingenagunya lakulawula nto, ukanti (enye kuwo) ngumntu eSimnike iimbonelelo ezilungileyo ezivela kuThi, aze azichithe ezo mbonelelo (kumalizo) emfihlakalweni nasekuhleni, ingaba bayafana na? Indumiso mazibe kuAllâh! Kodwa abaninzi kubo abazi nto",
      "Kananjalo uAllâh Wenza (omnye) umzekeliso wamadoda amabini, enye kuwo isisimumu, ayinagunya phezu kwayo nantoni na, yaye ingumthwalo nakumgcini wayo; nantoni na ayikhombisa yona (ukuba iyenze), akukho nto intle iza nayo. Ingaba indoda enjalo iyafana (nendoda) eyalela ukwenziwa kobulungisa, ibe kwayona iseNdleleni ethe Tye",
      "Zezika-Allâh (izinto) ezingabonwayo emazulwini nezasemhlabeni. Kananjalo umbandela weYure5 awunto yimbi ngaphandle kokuba kukuqhwanyaza kweliso",
      "Kananjalo uAllâh Unikhuphe ezibelekweni zoomama benu, kungekho nto niyaziyo nina. Ukanti Uninike ukuva, ukubona nentliziyo khon’ukuze nibe nombulelo (kuYe)",
      "Kanti abaziboni na iintaka ezibambeka6 (ziphaphazele) esazulwini sesibhakabhaka? Akukho bani uzibambayo7 ngaphandle koAllâh Inene koku kukho imiqondiso ecacileyo kubantu abakholwayo",
      "KananjalouAllâh Unenzeleamakhayaenuukubaabeziindawo zokuhlala (kwenu). Waza kanajalo Wanenzela iintente ngeemfele zeenkomo ukuba zibe ziindawo zokuhlala kwenu enizifumana zilula ukuziphatha xa niseluhambeni naxa sele nihleli (eluhambeni apho), kanti noboya bazo buzizihombiso nezixhobo eziluncedo (umzekelo, iingubo iijezi nezinye izinto ezenziwa ngabo). Zibubumyoli okwethutyana",
      "Ukanti uAllâh Unenzele imithunzi ngoko Akudalileyo, Wanenzela neendawo zokufumana ukhuseleko ezintabeni, Wanenzela nezambatho zokunikhusela ebushushwini (nasengqeleni) nezinxibo zentsimbi zokunikhusela kuhlaselwano lwenu. Uzifezekise kanjalo ke izibabalo zaKhe kuni, khon’ukuze nizinikele eNtandweni yaKhe (i-Islam)",
      "Ke kaloku ukuba bayafulathela, (wena Muhammad) owakho umsebenzi kukuvakalisa (uMyalezo weIslam) ngendlela ecacileyo",
      "Bayaluqonda ubabalo luka-Allâh kodwa basuke baluphike yaye uninzi lwabo ngabahedeni",
      "Nikhumbule ke iMini eSiya kuvelisa ngayo ingqina (elinguMprofeti) kwisizwe ngasinye, ke ngoko abo bangazanga bakholwe abayi kunikwa mvume (yakubeka zizathu zokungakholwa kwabo) bengayi kuvunyelwa nokuvunyelwa (ukuba babuyele ehlabathini) bazokuguquka bacele itarhu kuAllâh (ngezenzo zabo ezigwenxa)",
      "Yaye futhi abo benza ubugwenxa baza kusibona isohlwayo, yaye asiyi kwenziwa lula kubo, bengayi kusirhoxiselwa nokusirhoxiselwa",
      "Kananjalo xa abo babesayamanisa amahlulelane kuAllâh bewabona (loo) mahlulelane abo, baya kuthi: “Nkosi yethu la ngamahlulelane ethu esasidla ngokubiza kuwo ngaphandle kwaKho.” Kodwa wona asuke aphindisele (loo) ntetho yabo kubo (athi): “Inene! Nina ningamaxoki okwenene!”",
      "Yaye ngaloo Mini baya kuzinikela ngokupheleleyo kuAllâh (Yedwa) baze oothixo babo bobuxoki banyamalale phambi kwabo",
      "Abo baye bala ukukholwa, bathintela (abantu) eNdleleni ka- Allâh. Kubo Siya kongezelela isohlwayo kuba babesasaza ukungcola",
      "Ke kaloku ngaloo Mini Siya kuvelisa iNgqina kwisizwe ngasinye (eliya kunika) ubungqina ngokuchasene nabo. Size Sivelise wena (Muhammad) ukuba ube liNgqina ngokuchasene naba (Bantu). Ukanti Sithumele iNcwadi (i’Kur’ân) kuwe ukuba ibe ngumcacisi wezinto zonke, ibe sisikhokelo, ibe yinceba neendaba ezivuyisayo kwabo bazinikeleyo, (kuAllâh bangamaMuslim)",
      "Inene uAllâh Uyalela ukwenziwa kobulungisa nokuhle nokunikela kwizizalwana8 nezihlobo. Nokwalela ukwenziwa kokungcola nobutshinga nayo yonke ingcinezelo. Uniyalela kananjalo ukuba nithabathe ingqalelo",
      "Ke kaloku zalisekisani iminqophiso xa nithe nanqophisa, ningazaphuli izifungo emva kokuba sele nizimisele, nibeke uAllâh ukuba Abe sisimiso senu. Inene uAllâh Uyakwazi enikwenzayo",
      "Kananjalo ningabi nje ngomfazi okhulula umsonto asele ewolukile emveni kokuba ubusele uqinile, ngokuthabatha izifungo zenu zibe yindlela yokukhohlisa phakathi kwenu, kuba hleze uhlanga oluthile lube luninzi kakhulu kunolunye uhlanga. UAllâh Uyanivavanya kuphela ngako oku. Ukanti ngoMhla wovuko Uza kunenza nicacelwe koko naningavumelani ngako",
      "Yaye ukuba uAllâh Ebethanda, Ebenganenza nibe luhlanga olunye (nonke) kodwa Yena Uthumela ekulahlekeni lowo Athande ukumthumela, Akhokelele lowo Athande ukumkhokelela kodwa ngokuqinisekileyo niza kubuzwa ngoko nakwenzayo",
      "Kananjalo musani ukwenza izifungo zenu zibe yindlela yokukhohlisa phakathi kwenu, kuba unyawo lutyibilika emva kokuba besele lume ngokuqinileyo, nize nibe nokungcamla isohlwayo esibi sokuthintela (abantu) eNdleleni ka-Allâh, yaye okwenu iya kuba sisohlwayo esikhulu",
      "Yaye futhi ningathengi inzuzwana encinane ngexabiso lomnqophiso ka-Allâh. Inene okukuAllâh kokona kulungileyo kuni ukuba benisazi",
      "Nantoni na eninayo, iza kushokoxeka, ukanti okuka- Allâh kuya kuhlala kukhona, yaye abo banomonde, Siya kubahlawula umvuzo wabo ngokulingana nokona kuhle abakwenzayo",
      "Nabani na owenza ubulungisa, nokuba ungoyindoda okanye ungowasetyhini olikholwa lokwenene yena Siya kumnika ubomi obulungileyo, yaye Siya kubanika (abanjalo) umvuzo wabo ngokomlinganiselo olingana nokuhle abakwenzayo",
      "Ke kaloku xa ufuna ukucengceleza i’Kur’ân, funa ukhuseleko ngoAllâh kuShaytân owaqalekiswayo",
      "Inene! Yena akanamandla phezu kwabo bakholwayo babeka ithemba labo eNkosini yabo (uAllâh)",
      "Amandla akhe (uShaytân) aphezu kwabo bathobela yena bamlandele, ndawonye nabo bayamanisa amahlulelane kuYe (uAllâh)",
      "Kananjalo xa Sitshintsha iVesi (ye’Kur’ân) endaweni yenye uAllâh Ukwazi ngcono Akuthumela emhlabeni bona (abangakholwayo) bathi:“Wena(Muhammad) ungumqambi,” Nakanye, uninzi lwabo alwazi nto",
      "Yithi ke wena: “URûhul ‘Kudus10 uze nayo emhlabeni evela nayo eNkosini yakho inenyaniso, khon’ukuze iqinise, yomeleze abo bakholwayo, ibe sisiKhokelo kananjalo neendaba ezivuyisayo kwabo bazinikeleyo (kuAllâh ukuba babe ngamaMuslim)”",
      "Inene! Thina Siyazi okokuba bathi: “Ngubani na omfundisayo (uMuhammad).” Ulwimi lwalowo bathi ufundiswa nguye lolwasemzini lo gama le ‘Kur’ân ingolwimi olucacileyo lwesiArabhu",
      "Inene! Abo bangakhlowayo kwiiVesi zika-Allâh, uAllâh Akayi kubakhokela yaye futhi okwabo iya kuba sisohlwayo esibuhlungu",
      "Kuphela ngabo bangakholwayo kwiiVesi zika-Allâh abaqamba ubuxoki, yaye ngabo abangamaxoki",
      "Nawuphi na (umntu) oye wangakholwa kuAllâh emva kokukholwa, ngaphandle kwalowo uye wanyanzelwa ukuba enze njalo ibe intliziyo yakhe isahleli elukholweni, kodwa bona abo bavula iintliziyo zabo bazivulele ukungakholwa, phezu kwabo yingqumbo ka-Allâh yaye okwabo iya kuba sisohlwayo esikhulu",
      "Oko kungenxa yokuba bathanda bekwakhetha ubomi beli hlabathi kunoBomi oBuzayo. Ke Yena uAllâh Akabakhokeli abantu abangakholwayo",
      "Bona bangabo bantliziyo zabo, nokuva kwabo, nokubona kwabo uAllâh Afake itywina yaye bangabangaqiqiyo",
      "Ngokungathandabuzekiyo, kuBomi oBuzayo, baya kuba ngabalahlekelwa",
      "Ke kaloku inene iNkosi yakho kwabo bafudukayo emva kokuba befakwe intshutshiso baza bazabalazamva koko balwa (eNdleleni ka-Allâh) baba nomonde, inene, iNkosi yakho nguMxoleli, uSozinceba",
      "ngeMini apho umntu ngamnye aya kuza ezicengela isiqu sakhe, aze umtu ngamnye ahlawulwe ngokupheleleyo ngoko wakwenzayo, yaye abayi kuphathwa ngokungenabulungisa",
      "Kananjalo uAllâh Wenza umzekelo wedolophu (iMakkah) eyayihleli ikhuselekile yanelisekile nokwaneliseka: iimbonelelo zayo zisiza ziyindyebo kuyo zivela kuyo yonke indawo, kodwa (abantu bayo) baziphika izibabalo zika- Allâh (ngokungabi nambulelo). Ke kaloku uAllâh Wayenza ukuba ikhe ingcamle indlala kanobom noloyiko ngenxa yoko bakwenzayo (abantu bayo)",
      "Ke kaloku inene, kwafika uMprofeti (uMuhammad) kubo, ephuma phakathi kwabo, kodwa bamphika, saza ke isohlwayo sabafumana besengabagabadeli njalo",
      "Yidlani ke ngoko kwizinto ezivumelekileyo nezilungileyo Anibonelele ngazo uAllâh, nibe nombulelo kananjalo ngobuBele buka-Allâh, ukuba ngaba nguYe eniMnqulayo",
      "Yena Unalele kuphela ukuba nidle into ezifeleyo, igazi, inyama yehagu, nasiphi na isilwanyana esixhelelwe ukuba lidini lomnikelo kwenye into engenguYe uAllâh. Kodwa ke ukuba ubani uye wanyanzeliswa yimeko enganyamezelekiyo, engenziwa yindelelo, engaqhutywa lugabadelo ke kaloku uAllâh nguMxoleli, uSozinceba",
      "Kananjalo musani ukuthetha ngezinto ezitshiwo ngobuxoki ngamalwimi enu nithi: “Oku kuHalâl11, oku kuHarâm12,” nitsho niqamba ubuxoki ngoAllâh. Eneneni abo baqamba ubuxoki ngoAllâh asokuze baphumelele",
      "Bathabathekile lulonwabo lomzuzwana oludlulayo kanti baza kuba nesohlwayo esibuhlungu",
      "Ke kaloku kwabo bangamaYuda, Salela izinto ezinjengezo sele Sizikhankanye kuwe (Muhammad) kwantlandlolo. Kananjalo aSizanga Sibone Thina koko ngabo ngokwabo abazonayo",
      "Ke kaloku inene! INkosi yakho kwabo benza ukungcola bengazi baze baguquke emva koko, benze izenzo ezilungileyo, inene iNkosi yakho emva koko nguMxoleli, uSozinceba",
      "Inene uIbrâhîm wayesisizwe esinentobeko kuAllâh, engumHanîfa yaye yena wayengengomnye wabakhonzi bezithixo",
      "Wayenombulelo ngeeNtsikelelo zaKhe (uAllâh) Waza Yena Wamkhetha, Wamkhokelela kwiNdlela ethe Tye",
      "Kananjalo Samnika okulungileyo kweli hlabathi, ukanti kwelizayo usaya kuba ngomnye wabangamalungisa",
      "Thina ke Sithumele isiTyhilelo kuwe (Muhammad): Landela inkolo kaIbrâhîm umHanîfa yaye yena waye ngenguye omnye wabakhonzi bezithixo",
      "ISabatha yayimiselwe kuphela abo babephikisana ngayo, yaye futhi iNkosi yakho Iza kugweba phakathi kwabo ngeMini yoVuko mayela noko babephikisana ngako",
      "Memela eNdleleni yeNkosi yakho ngobulumko nentshumayelo entle, uxoxe nabo ngendlela eyiyeyona ilungileyo. Inene iNkosi yakho Yazi kakuhle okokuba ngubani na olahlekileyo eNdleleni yaYo, yaye futhi Ibazi kakuhle abangabona bakhokelelekileyo",
      "Ke kaloku xa nisohlwaya (utshaba lwenu) lohlwayeni ngohlobo enanithuthunjiswe ngalo nani. Kodwa ukuba (nikhetha) ukunyamezela ngomonde, inene, kokona kulungileyo oko kuni (ukuba nibe) ngabanomonde",
      "Nyamezela ke wena (Muhammad) ngomonde, ukunyamezela kwakho akuveli kubani ngaphandle kwakuAllâh. Kananjalo ungazikhathazingabo(abanqulizithixo),unganxunguphaliswa nangoko bakuqulunqayo",
      "Inene, uAllâh Unabo baMoyikayo, (baMhlonele) nabo bangabenzi bokulungileyo"
    ]
  },
  {
    "chapter": 17,
    "versesCount": 111,
    "verses": [
      "Makazukiswelowo WathabathaisiCakasaKhe(uMuhammad) Esithabathela uhambo ngobusuku ukusuka eMasjid-al- Harâm1 ukuya eMasjid-al-A’ksâ2 khon’ukuze Simbonise (uMuhammad) imiqondiso yeThu. Inene Yena (uAllâh) nguSokuva, uSokubona",
      "Kananjalo Thina Sanika uMûsâ isiBhalo Sasenza ukuba sibe sisiKhokelo kuBantwana bakwaSirayeli. (Sathi kubo): “Ningathabathi bani ngaphandle kwaM abe ngumkhuseli (wenu).”",
      "“Hini na nzalandini yabo sabakhwelisa enqanaweni noNûh (uNowa)! Inene, yena (uNûh) wayesisicaka esinombulelo.”",
      "Kananjalo Samisela kuBantwana bakwaSrayeli esiBhalweni (sabo, Sathi): “Inene nina niya kwenza ubutshinga emhlabeni kube kabini, yaye niya kuba ngabacinezeli, nikhukhumale gqitha",
      "Kwathi ke ukufika kwesithembiso sokuqala kwezo zibini, Sathumela ngokuchasene nani izicaka zeThu ezazingabalwi beemfazwe ezinzima. Zangena zaya kum’entla emizini yenu. Eso ke yayisisithembiso esazaliseka ngokupheleleyo",
      "Saza Saninika ukuba nibuye ninoloyiso ngokuchasene nazo. Saphinda Saninceda ngobutyebi nabantwana, Sanenza naba ngabantu abaninzi",
      "(Sathi kuni): “Ukuba nenza ubulungisa, niya kuba niyazenzela kanti ukuba nenza okungcolileyo, nikwenzela iziqu zenu. Ke kaloku sisakufika esesibini isithembiso, (Savumela) iintshaba zenu ukuba zihlazise ubuso benu nokuba zingene emasjid (eYerusalem) njengoko zazingenile ngaphambili, kwanokuba zitshabalalise nya yonke into ewele ezandleni zazo",
      "(Ke kaloku uAllâh wathi: “Kulindelekile ukuba niguquke ukuba niye naguquka ke) INkosi yenu Isengaba nenceba kuni, kodwa ukuba niphindile (Naqhubeka nokona) NaThi oku kweThu Siya kuphinda Sibuyele kwakhona (ekunohlwayeni). Ukanti Senze isiHogo ukuba sibe yintolongo yabangakholwayo",
      "Inene, le ‘Kur’ân ikhokelela ebulungiseni nakokulungileyo, yaye inika iindaba ezivuyisayo kwabakholwayo, benze izenzo ezilungileyo, bona baya kuba nomvuzo omkhulu",
      "Ke bona abo bangakholwayo kuBomi oBuzayo, bona Sibalungiselele isohlwayo esibuhlungu",
      "Kananjalo umntu uye athandazele okungcolileyo (kuAllâh) njengoko edla ngokuthandazela okulungileyo yaye umntu unamangxamo",
      "Thina Sibeke ubusuku nemini ukuba zibe yimiqondiso emibini, Saza kananjalo Sawenza waba mnyama umqondiso wobusuku lo gama Senze umqondiso wemini waba kukukhanya, khon’ukuze nikwazi ukufuna iziBele eNkosini yenu, kwanokuba nikwazi ukubala inani leminyaka nokuba nomqaphela (wezinto). Ke kaloku Sinichazele yonke into ngengcaciso egcweleyo",
      "Kananjalo Sibophelele izenzo zomntu ngamnye entanyeni yakhe, yaye ngoMhla woVuko, Siza kumvezela iNcwadi aza kuyifumana ivuliwe",
      "(Kuya kuthiwa kuye): “Funda iNcwadi yakho. Wena uwedwa nje wanele ukuba ube ngumgwebi ngokuchasene nesiqu sakho namhlanje.”",
      "Nabani na lowo uhamba ngokulungileyo, uhamba ngokulungileyo esenzela ukunceda isiqu sakhe. Ukanti lowo uphambukayo, uphambukela ilahleko yakhe. Akukho bani unokuthi ethweliswe umthwalo athwale umthwalo womnye. Yaye Asizanga Sohlwaye (luntu) Singakhanga Sithumele Mprofeti (kuqala ukuba aze kulumkisa)",
      "Kananjalo xa Sigqibe ekubeni Siyitshabalalise idolophu, (Siqala) Sithumele umyalelo ocacileyo (wokuthotyelwa kuka-Allâh) kwabo Sibaphe izinto ezilungileyo zobu bomi kodwa bona bagabadele; khon’ukuze ilizwi lingqineleke ngokuchasene nabo: Size Sibatshabalalise ke baphele nya",
      "Zingaphi izizukulwana eSazitshabalalisayo emva koNûh (uNowa)! Yaye iNkosi yakho Yanele Iyodwa ukuba Ibe nguSolwazi, uSokubona wezono zezicaka zaYo",
      "Nabani na lowo unqwenela okudlula ngephanyazo3 Simnika lula eSithande ukumnika kona lowo Sithe Sathanda ukumnika. Emveni koko Simbekele isiHogo; uya kutsha apho ehlazekile, achaswe nokuchaswa",
      "Nabani na ke lowo unqwenela uBomi beLizayo, aze abuzabalazele, ngemizamo eyimfuneko, abe elikholwa, abanjalo ngabona ukuzabalaza kwabo kuya kwamkelwa (ngombulelo, bavuzwe nguAllâh)",
      "Kuye ngamnye kwaba, ndawonye nabo Sibaphe iziBele zeNkosi yakho. IziBele zeNkosi yakho azingekhe zibe sisalelo",
      "Khawubone indlela eSikhetha omnye kunomnye (kweli hlabathi) ukanti inene uBomi beLizayo buya kuba bukhulu ngokomgangatho, bube bukhulu nangokukhethwa",
      "Uze ungayamanisi thixo kuAllâh, kungenjalo uya kuhlaliswa phantsi, ungcikivwe, ushiywe (eMlilweni wesiHogo)",
      "Kananjalo iNkosi yakho Imisele okokuba wena unganquli nto ngaphandle kwaYo. Kwanokuba unonophele abazali bakho, ukuba omnye kubo okanye bobabini bathe bafumana ukwaluphala wena usaphila, ungathethi igama lendelelo (kubo),\tungabangxolisi\tkoko\tthetha\tnabo\tngendlela enentlonipho",
      "Uze uthobe iphiko lokuzinikela nentobeko ngenceba kubo, uthi: “Nkosi yam! Benzele iNceba yaKho njengoko bandikhulisa ndisemncinane.”",
      "INkosi yenu Iyakwazi okungaphakathi ezintliziyweni zenu. Ukuba ningamalungisa, inene Yona Ihlala Inenceba kwabo babuyela kuYo rhoqo ngentobeko nangenguquko",
      "Nikaisizalwana(sakho) okuziimfanelosazo, nakumahlwempu nongumhambi, kodwa ungachithi (ubutyebi bakho) ngokudyakraza",
      "Inene, abadyakrazi ngabazalwana bamashayâtîn (ooSathana) yaye uShaytân uhlala engenambulelo eNkosini yakhe",
      "Ke wena (Muhammad) xa ubafulathela (abazizizalwana zakho, amahlwempu nabahambi eSikuyalele ukuba ubanike iimfanelo zabo, kodwa ube ungenayo imali ngexesha bekucela yona wena) ube wena ulindele inceba evela eNkosini yakho onethemba layo wena, thetha ke kubo ilizwi elinobulali",
      "Ke kaloku isandla sakho masingabopheki entanyeni yakho (sibe ngathi sesegqolo), singoluleki kananjalo sibe side, sitsaleke side siphele (njengesomdyakrazi), ukuze ube ngogxekwayo uhlwempuzeke kanobom",
      "Inene iNkosi yakho Yandisa imbonelelo yalowo Ithande ukumandisela, Incitshe (lowo Ithande ukumncitsha). Inene Yona nguSolwazi, uMboneleli wezicaka zaYo",
      "Ningababulali abantwana benu ngenxa yokoyika ubuhlwempu. Thina Siza kubabonelela ndawonye nani. Inene ukubabulala kusisono esikhulu",
      "Kananjalo ningasondeli ekwabelaneni ngesondo okungekho mthethweni [ngokwenkolo yeIslam (ningakrexezi, ningajoli, ningathandani)] kuba inene kona kusisono nendlela engcolileyo (ekhokelela esiHogweni)",
      "Nize ningabulali nabani na okubulawa kwakhe uAllâh Akwaleleyo, ngaphandle kwesizathu esisebulungiseni. Ke kaloku nabani na obulewe ngendlela engalunganga, Thina Sinike indlalifa yakhe igunya lokuba inkqange umthetho wokulingana ngesohlwayo okanye ixolele, ithabathe idiyah5. Kodwa ke (indlalifa leyo) mayingatsibi imida ebekiweyo kumbandela wokuthabatha ubomi. Ngokwenene yona incedisiwe (ngumthetho)",
      "Ningasondeli ezimpahleni zenkedama ngapahandle kokuba nifuna ukuziphucula, de ikhule yomelele ngokupheleleyo. Zalisekisani yonke iminqophiso, Inene iminqophiso niza kubuzwa ngayo",
      "Kananjalo nikani umlinganiselo opheleleyo xa nimeta, nimete ngesikali esichanekileyo. Oko kokulungileyo kukwangcono ekugqibeleni",
      "Kananjalo ningazisukeli (izinto) eningenalwazi ngazo (kuba) inene ukuva (ngeendlebe), nokubona (ngamehlo), nentliziyo yomntu ngamnye kubo abo (benza oko) ziza kubuzwa (nguAllâh)",
      "Kananjalo uze ungahambi emhlabeni ngekratshi nangenkukhumalo. (ngokuba) awusokuze uwucande (phakathi), ungekhe uwugqobhoze, ungasokuze futhi ube nokuphakama okulingana nokweentaba",
      "Konke oko kubi, kuchasekile eNkosini yakho",
      "Ke kaloku oko kuyinxalenye yobulumko obutyhilwe yiNkosi yakho kuwe (Muhammad) uze ungayamanisi thixo wumbi kuAllâh kuba hleze uphoswe esihogweni, ugxekwe, ulahlwe (nguAllâh)",
      "Ingaba iNkosi yenu (nina bahedeni baseMakkah) Ikhethe ukunika nina oonyana Yaza Yona Yathabatha iintombi kwiingelosi? Inene! Nina nithetha intetho elisikizi kakhulu",
      "Sele Sisicacisile (isithembiso nesilumkiso seThu) kule ‘Kur’ân sokokuba (abangakholwayo) bathabathe ingqalelo, kodwa oko akukho nto kuyandisayo kubo ngaphandle kwenkcaso (yomyalezo weThu)",
      "Yithi (Muhammad kubo): “Ukuba ngaba bebekhona abanye oothixo abakunye naYe njengoko besitsho, Inene bebeza kukhangela indlela eya kwiNkosi yeTrone (bafune ukwenza intando Yayo bazisondeze nokuzisondeza kuYo)",
      "Uzuko (lonke) malube kuYe, Yena Uphakamileyo. Bubuxoki obukhulu obo babuthethayo",
      "Amazulu osixhenxe nomhlaba nako konke okulapho, kuyaMzukisa Yena, yaye akukho nanye into engaMzukisiyo ngendumiso yaKhe, koko nina anikuqondi ukuMzukisa kwazo. Inene Yena nguMnyamezeli, nguMxoleli",
      "Kananjalo wena (Muhammad) xa ucengceleza i’Kur’ân Sibeka umkhusane ongabonakaliyo phakathi kwakho nabo bangakholwayo kuBomi oBubuzayo (ukuze bangayiva)",
      "Kananjalo Sifakaizigqubutheloezintliziywenizabokubahleze bayive (i’Kur’ân) nasezindlebeni zabo (Sifaka) ubuthulu. Naxa wena ukhankanya iNkosi yakho Yodwa kwi’Kur’ân (usithi: ‘Akukho thixo wumbi ngaphandle koAllâh’) bajika bakuzele ngomva babaleke ngenkcaso enkulu",
      "Sikwazi kakuhle okona bakuphulaphulayo xa bephulaphule wena (uthetha), naxa besenza amabhunga abo emfihlakalweni, ke kaloku abagabadeli bathi: “Inene nina anilandeli nto ngaphandle kwendoda ethakathiweyo6. “",
      "Uyayibona na imizekelo abayenzayo ngawe. Balahlekile, yaye asokuze bayifumane iNdlela",
      "Kananjalo bathi: “Xa siya kube singamathambo nezicwibi (sifile), siza (kuphinda) sivuswe nyani sibe yindalo entsha?”",
      "Yithi wena: “Yibani ngamatye neentsimbi (kaloku)",
      "Okanye (nibe) yiyo nantoni na edaliweyo (eqine ngakumbi) ezintliziyweni (ngokweengcinga) zenu,” Baza kuphinda bathi kwakhona: “Ngubani oza kuphinda asibuyisele (ebomini)?” Yithi: “NguYe Owanidalayo ekuqaleni!” Emva koko baza kuhlunguzela iintloko zabo kuwe bathi: “Iza kuba nini loo nto?” Yithi wena: “Mhlawumbi seyikufuphi!”",
      "Ngaloo Mini xa Eya kuba Enibiza nize nina nisabele ngendumiso yaKhe nangentobeko, ke kaloku niya kucinga okokuba nihleli ithutyana elincinane (kweli hlabathi)",
      "Yithi kwizicaka zaM mazithethe awona mazwi alungileyo (ngokuba) uShaytân inene, uhlwayele imeko yempixano nokungavumelani phakathi kwabo. Inene, uShaytân emntwini ulutshaba olucacileyo",
      "INkosi yenu Inazi kakuhle; ukuba Ithandile Iya kuba nenceba kuni, okanye ukuba Ithandile, Inohlwaye. Yaye aSikuthumelanga ukuba ube ngumlondolozi wabo wena (Muhammad)",
      "Kananjalo iNkosi yakho Ibazi ngcono bonke abasezulwini nasemhlabeni. Yaye inene, Siye Sakhetha abanye abaProfeti kunabanye. UDâwûd Samnika iZabûr (iNcwadi yendumiso kaDavide)",
      "Yithi (Muhammad): “Bizani kaloku kwabo bangaphandle kwaKhe enibenza ngathi (ngoothixo). Bona abanawo amandla okususa ububi kuni bengekhe babushenxise nokubushenxisa kuni babuse komnye umntu",
      "Abo babiza kubo kwabona buqu bathembele eNkosini yakho, yaye boyika isohlwayo saYo. Inene, isohlwayo seNkosi yakho siyoyikeka",
      "Kananjalo akukho dolophu eSingayi kuyitshabalalisa phambi kweMini yoVuko, okanye Siyohlwaye ngesohlwayo esibuhlungu. Oko kubhaliwe eNcwadini",
      "Kwaye akukho nto iSithintelayo ukuba Singathumeli umqondiso kodwa abantu bamandulo bayiphikisa (imiqondiso leyo). Sathumela imazi yenkamela kwaThamûd ukuba ibe ngumqondiso ocacileyo (kubo), kodwa bayenza ububi. Kananjalo aSizanga Sithumele mqondiso Singawuthumeleli ukubalumkisa nokubenza boyike (intshabalalo)",
      "Yabona! Sakuxelela (okokuba) “Inene iNkosi yakho Ibarhangqele abantu.” Kananjalo aSiwenzelanga nto yimbi umbono (wohambo lwakho ngobusuku oluya emazulwini) koko (Siwenzele ukuba) ube luvavanyo loluntu, nomthi weZa’kkûn, okhankanywe) kwi’Kur’ân. Siyabalumkisa Siboyikise kodwa akukho nto kubongezelela yona (oko) ngaphandle kobuhedeni, ingcinezelo nokungathobeli uAllâh",
      "Yabona! Sathi kwiingelosi: “Qubudani kuAdam.” Zaqubuda (zonke) ngaphandle koIblîs (uSathana). Wathi: “Mna ndiqubude komnye Omdale ngodongwe?”",
      "UIbîs wathi: “Uyambona lo mntu Umenze wahlonipheka ngaphezulu kunam, ukuba ungandirhoxisela [(isohlwayo) Unganditshabalalisi] kude kube yiMini yoVuko, ndiya kuyihlasela, ndiyilahlekise ngokwenene inzala yakhe yonke ngaphandle kwabambalwa (kubo)!”",
      "UAllâh Wathi: “Hamba ke, nabani na kubo othe walandela wena, inene isiHogo siya kuba yimbuyekezo yenu (nonke) (siya kuba) yimbuyekezo yaneleyo",
      "(Uya kumana) ubabhanxa ngokubabhanxa ke abo unako (ukubabhanxa) ngezwi lakho phakathi kwabo, ubahlasele ngomkhosi wakho ohamba ngamahashe nohamba ngeenyawo.Wabelane nabo ngobutyebi nangabantwana. Wenze izithembiso kubo.” Kodwa uShaytân akukho nto athembisa yona ngaphandle kwenkohliso.”",
      "Inene ezaM izicaka akuyi kuba namandla phezu kwazo yaye iNkosi Yakho yanele Iyodwa ukuba ibe nguMkhuseli (kuzo)",
      "INkosi yenu yiYo Eniqhubela iinqanawa zenu elwandle, khon’ukuze nifune iziBele zaYo. Inene Yona Isoloko Inenceba kuni",
      "Kananjalo xa ingozi inichukumisa elwandle, abo nibiza kubo bayanyamalala kuni kushiyeke Yena (uAllâh Yedwa) kodwa Athi Esakunibuyisela ngaphandle elwandle, niMfulathele Yena. Umntu uhlala engenambulelo",
      "Ingaba niziva nikhuselekile na kwinto yokuba (uAllâh) Akanakuze Enze icala lomhlaba ukuba liniginye (nonke) kungenjalo Athumele isaqhwithe esiqhumisa uthuli lwentlabathi ngokuchasene nani? Ke kaloku aniyi kufumana mncedi (wokunikhusela esohlwayweni)",
      "Okanye niziva nikhuselekile kwinto yokuba Akangekhe Aniphindisele elwandle okwesibini, Aze Athumele inkanyamba yomoya Anitshonise ngenxa yokungakholwa kwenu? Kananjalo aniyi kufumana mphindezeli apho ngokuchasene naThi",
      "Ke kaloku inene Thina Siye Sabaxabisa abantwana baka- Adam, Sabathwala emhlabeni naselwandle, kananjalo Sababonelela nangezinto ezilungileyo, Sakhetha bona kunezinto ezininzi eSazidalayo ngoBabalo oluphawulekayo",
      "NgeMini apho Siya kubizela abantu bonke kunye neeImâm zabo. Lowo uya kunikwa incwadi yakhe esandleni sakhe sokunene, abanjalo baya kuyifunda incwadi yabo yaye abayi kuphathwa nangencinane intswela bulungisa",
      "Nabani na oyimfama kweli hlabathi, uya kuba yimfama nakuBomi Obuzayo, elahleke ngakumbi endleleni",
      "Inene bebesele beza kukuhenda bakukhuphe koko Sikutyhile kuwe (Muhammad) baqambe enye into engasiyiyo (i’Kur’ân) ngokuchasene naThi, yaye ngokuqinisekileyo bebeza kukuthatha ukuba ube ngumhlobo wabo osenyongweni",
      "Kananjalo ukuba beSingakwenzanga womelela wena, ubuya kuphantse utyekele ngakubo kancinane",
      "Ukuba bekunokuba njalo ke beSiza kukwenza ungcamle (isohlwayo) ngokuphindwe kabini kobu bomi (nesohlwayo) esiphindwe kabini kuBomi basemva kokufa yaye ubungazi kufumana namnye oza kukunceda ngokuchasene naThi",
      "Kananjalo bebesele beza kukoyikisa kangangokuba bade bakugxothe umke ezweni. Kodwa ke (nabo) bebengazi kuhlala apho kulo emveni kwakho, ngaphandle nje kwethutyana elincinane",
      "(Esi) sisithetheseThukubaThunywaeSabathumangaphambili kunawe, yaye akuyi kufumana kuguquka esithetheni seThu",
      "Yenza iSalâh emini emaqanda, kude kurhatyele ubusuku, ucengceleze i’Kur’ân kwasekuseni ngoms’obomvu. Inene ucengcelezo lwe’Kur’ân ekuseni lusoloko lumameleka",
      "Kanti naphakathi kwezinye iziqendu zobusuku yenza itahajud ibe ngumthandazo wesongezelelo wakho (wena Muhammad). Kunokwenzeka ukuba iNkosi yakho Ikunyusele kumgangatho wokuzukiswa",
      "Ke kaloku yithi (Muhammad): “Nkosi yam yenza ukungena kwam (esixekweni) kube (yinto) elungileyo nokuphuma kwam (kuso) kube (yinto) elungileyo. Undiphe igunya elivela kuWe lokuncedwa (nguWe).”",
      "Yithi kananjalo: “Inyaniso ifikile, ubuxoki butshabalele. Inene ubuxoki buya kuhlala (buyinto) etshabalalayo.”",
      "Thina Sithumele kule ‘Kur’ân okuphilisayo nenceba kwabo bakholwayo (kuyo), ukanti ayongezi nto kubenzi bobubi ngaphandle kwelahleko",
      "Kananjalo Sithi Sisakuthulula uBabalo lweThu emntwini (ongakholwayo), asuke atshikile, abe nenkukhumalo, (kodwa) esakuchukunyiswa bububi (aqale) athi khulubembe (aphelelwe lithemba)",
      "Yithi (Muhammad): Umntu ngamnye wenza ngokokubona kwakhe kodwa iNkosi yenu Imazi kakuhle okhokelelekileyo eNdleleni (ethe Tye)",
      "Kananjalo bayakubuza ngomphefumlo yithi: “Umphefumlo ngumcimbi (onxulumene) neNkosi yam. Ke nina (bantu) anilunikwanga ulwazi ngaphandle koluncinane.”",
      "Kanti ukuba beSithanda beSingasuka Sikuyeke oko Sikutyhile kuwe, ke wena ubungazi kufumana mmeli mayela noko ngokuchasene naThi",
      "Kuphela nje [Siye Sakuyeka kwakuwe] njengenceba evela eNkosini yakho, Inene ububele baYo kuwe buhlala bubuninzi",
      "Yithi: “Ukuba abantu neejinn bebenokuhlangana kunye ukuvelisa i’Kur’ân efana nale, bebengenakuyivelisa, efana nayo, enokuba bebenokuncedisana na.”",
      "Kananjalo Siye Sacacisa eluntwini, kule ‘Kur’ân zonke iintlobo zemizekeliso, kodwa uninzi lwabantu luyalile ngaphandle (kokwamkela) ukungakholwa",
      "Yaye bathi: “Asiyi kukholwa kuwe wena ngaphandle kokuba wenze kutsawule umthombo emhlabeni",
      "Kungenjalo wena ube nomyezo weedatilisi, wenze imilambo itsawule phakathi kuyo apho",
      "Okanye wenze isibhakabhaka siwe phezu kwethu singamaqhekeza njengoko usitsho okanye uze noAllâh neengelosi phambi kwethu",
      "Okanye ube nomzi (owenziwe) ngezihombiso (igolide nesilivere) okanye unyuke uye esibhakabhakeni, kanti nangoko asiyi kukholelwa kunyuko lwakho ude usihlele neNcwadi esiza kuyifunda.” Yithi: “Uzuko malube seNkosini yam (uAllâh) ingaba ndiyinto yimbi na mna ngaphandle kokuba ngumntu, othunyelwe njengoMthunywa (kuni)?”",
      "Kananjalo akukho nto eyathintela abantu ekukholweni kwakufika isiKhokelo kubo, ngaphandle kokuba bathi: “Ingaba uAllâh Uthumele umtu ukuba abe nguMthunywa (kusini na”)",
      "Yithi: “Ukuba emhlabeni apha bekukho iingelosi ezihamba- hambayo ngoxolo nokhuseleko, (nakuzo) beSiza kuthumela ingelosi ize kuzo ivela ezulwini ibe nguMthunywa.”",
      "Yithi: Wanele uAllâh Eyedwa ukuba abe liNgqina phakathi kwam nani, inene Yena Uhlala EnguSolwazi, uSokubona wezicaka zaKhe.”",
      "Ke kaloku lowo ukhokelwe nguAllâh lowo ungokhokelelekileyo, ke lowo Amyekele ekulahlekeni abanjalo akuyi kubafumanela bakhuseli ngaphandle kwaKhe, Yaye Siya kubaqokelela ndawonye ngomhla woVuko (bawe) ngobuso beziimfama, bezizimumu nezithulu. Ikhaya labo iya kuba sisiHogo, maxa onke sisiya siyekelela8 (ukutshisa) Siya kubongezela isivuthisi soMlilo odwanguzayo",
      "Leyo iya kuba yimbuyekezo yabo kuba bala ukukholwa kwiVesi zeThu, bathi: “Sisakuba sifile sele singamathambo nezicwibi ezicolekileyo, siza kuvuswa ngokwenene sibe kwindalo entsha na",
      "Ingaba ababoni na ukuba uAllâh, Owadala amazulu nomhlaba, Uyakwazi ukudala abakwanjengabo? Yaye Ubabekele ixesha ekungekho ntandabuzo ngalo. Kodwa abenzi bobubi abamkeli nto ngaphandle kokungakholwa",
      "Yithi: “Ukuba nina beninokuba noovimba beNkosi yam, beniya kubankonya ngenxa yokoyika ukunikela ngabo.” Yaye umntu wahlala eligogotya",
      "Ukanti Sanika uMûsâ ubungqina bemiqondiso elithoba. Ke kaloku buza abaNtwana bakwaSirayeli (ngokumayela nokuba) wathi akufika kubo, wathi uFir’awn kuye, “Inene mna ndicinga ukuba wena Mûsâ uchatshazelwe bubuthi.”",
      "(UMûsâ) wathi: “Sele usazi okokuba akukho bani (ungomnye) othumele le (miqondiso) ngaphandle kweNkosi yamazulu nomhlaba ukuba zibe ngumqondiso ocacileyo, yaye inene ndicinga ukuba wena Fir’awn, uyatshabalala.”",
      "Ngoko ke waye wagqiba ekubeni abagxothe ezweni, lakubo (eYiputa) kodwa Samrhaxisa ndawonye nabo bonke ababekwicala lakhe",
      "Sathi emva kwakhe (uFir’awn) kuBantwana bakwaSirayeli: “Hlalani elizweni, kodwa ke kusakufika isithembiso soBomi oBuzayo, Siya kunibuyisa ngendibano enye (jwi).”",
      "Yaye ngenyaniso Siyithumele (i’Kur’ân) ukanti ngenyaniso Siyithobile kananjalo aSikuthumelanga (nto yimbi) wena ngaphandle kokuba ube ngumvakalisi weendaba ezilungileyo noMlumkisi",
      "Kananjalo (le) yi’Kur’ân eSiyahlulahlulileyo khona ukuze uyicengceleze ebantwini kwisithuba eside yaye Siyithumele phantsi amathuba ngamathuba",
      "Yithi: “Kholwani ke kuyo okanye ningakholwa, inene abo babenikwe ulwazi ngaphambili kunayo, xa icengcelezwa kubo, bawa ngobuso babo baqubude",
      "Ke kaloku bathi, Iphakamile iNkosi yethu inene, isithembiso seNkosi yethu sizalisekile.”",
      "Baze bawe ngobuso belila, kwaye yona (i’Kur’ân) ibongezelela intobeko",
      "Yithi: “Bizani kuAllâh okanye kuRahmân (uSolubabalo). Naliphi na (igama) eniMbiza ngalo Yena ngawaKhe (onke) amagama angawona alungileyo.” Ke kaloku ungacengcelezi ngokukhwazakakhuluemthandazweniwakhookanyeuthethele phantsi kakhulu koko funa indlela ephakathi kwezo (zimbini)",
      "Yithi kwakhona: “Makadunyiswe uAllâh, Ongazanga Wathabatha nyana Engazanga Waba nahlulelane ebukumkanini baKhe, Engenaye namkhuseli wokuMkhusela ebuthathakeni, Mphakamiseni niMenze Mkhulu Yena"
    ]
  },
  {
    "chapter": 18,
    "versesCount": 110,
    "verses": [
      "Iindumiso mazibe kuAllâh loWo Uthumele iNcwadi (i’Kur’ân kwisiCaka saKhe (uMuhammad) Waza kuyo apho Akenza bugosogoso",
      "Uyenze yathi Tye ukwenzela ukulumkisa ngesohlwayo esibuhlungu, esivela kuYe, Nokunika iindaba zovuyo kumakholwa enza izenzo zobulungisa zokuba okwabo ngumvuzo omhle (iPaladesi)",
      "Baze bahlale apho (ePaladesi) ngonaphakade",
      "Alumkise nabo bathi: “UAllâh Uthabathe (uzele) unyana.”",
      "Abanalwazi lwayo (loo nto) bengenalwazi lwayo nooyise babo. Imbi kakhulu intetho ephuma emilonyeni yabo. Abathethi nto yimbi ngaphandle kobuxoki",
      "Kunokwenzeka wena (Muhammad) ukuba uzixhamle ngokukhathazeka umphefumlo wakho ngenxa yabo ngokungakholwa kwabo kulo myalezo (i’Kur’ân), udandatheke umphefumlo",
      "Inene Senze okusehlabathini ukuba kube sisihombiso sawo khon’ukuze Sibavavanye (Sibone) ukuba ngubani na kubo ongoyena ulungileyo ngezenzo",
      "Yaye inene, Siya kwenza oko kuphezu kwalo kube ngumhlaba oludlolo (ongahlumi nto)",
      "Ucinga ukuba abantu baseMqolombeni noMbhalo (weendaba okanye amagama abantu baseMqolombeni) yayingumnqa kwimiqondiso yeThu",
      "Xa amadodana aya kuzifihla eMqolombeni athi: “Nkosi yethu Senzele inceba evela kuWe, Usilungiselele imeko yethu ngendlela elungileyo.”",
      "Ngoko ke Sabathi wambu (ngesigqubuthelo sobuthongo) ezindlebeni zabo eMqolombeni apho iminyaka eliqela",
      "Saza Sabavusa khon’ukuze Sibonise okokuba liliphi na kula maqela mabini eliza kubala ngokuchanekileyo ixesha abalihlalileyo apho (eMqolombeni)",
      "SiThi ababalisela wena (Muhammad) ibali labo ngenyaniso. Inene, bona yayingamadodana ayekholelwa eNkosini yawo yaye Sabongezelela isiKhokelo",
      "Ke kaloku Sabomeleza iintliziyo zabo zomelela. Ekuvukeni kwabo bathi: “INkosi yethu (uAllâh) yiNkosi yamazulu nomhlaba. Asisokuze sicele komnye uthixo ngaphandle kwaKhe. (Xa sinokwenza loo nto) siya kuba ngoko sithethe ilizwi elibi kakhulu lokungakholwa",
      "“Aba bantu bakuthi bazithabathele Thixo bambi ngaphandle kwaKhe (uAllâh) Kutheni kaloku bengabaziseli igunya elicacileyo nje! Ngubani owenza ubugwenxa ukugqitha kulowo uqamba ubuxoki ngokuchasene noAllâh",
      "(Wathi omnye komnye kumadodana lawo ayeseMqolombeni): “Nisakuba nizikhwebule kubo nakoko bakunqulayo ngaphandle koAllâh, balekelani eMqolombeni. INkosi yenu iya kunandisela inceba yaYo, Ithi kananjalo Inilungiselele uncedo kule meko.”",
      "Ke kaloku (ukuba wawukhona, ubukele), wawungabona xa ilanga liphuma emqolombeni wabo ngasekunene, lize litshone, ligqitha kubo ngasekhohlo, lo gama bona babelele kwindawo ephangaleleyo. Lowo ngomnye wemiqondiso ka-Allâh. Lowo ukhokelwe nguAllâh ukhokeleke ngokulungileyo. Kodwa lowo amyekele ekulahlekeni, lowo akuyi kumfumanela mkhokeli wokumkhokelela (eNdleleni ethe Tye)",
      "Wawungacinga ukuba bahleli lo gama babelele. Ke kaloku Sasibaguquguqula (balale) ngamacala abo okunene nawokhohlo, inja yabo yona yayolule imikhono yayo yangaphambili yomibini ekungeneni (koMqolomba). Ukuba wawunokuthi ubajonge inene wawungajika ubaleke yaye inene wawunokuboyika",
      "Kwangaloo ndlela Sabavusa khon’ukuze babuzane. Omnye osisithethi kubo wathi: “Lingakanani na ithuba nihleli (apha)?” Bathi bona: “Sihleli (mhlawumbi) imini okanye inxalenye yemini.” Bathi: “INkosi yakho yiYo Eyazi ngcono ukuba lingakanani na ithuba silapha. Ngoko ke thumelani omnye wenu aye esixekweni nemali eyingqekembe akhangele kananjalo okokuba kukuphi na okona kutya kulungileyo anokuniphathela kona, alumke kananjalo. Niqiniseke ke ukuba akukho mntu uniqaphelayo",
      "Kuba ukuba bathe banazi, baya kunixuluba ngamatye (nife) kungenjalo banibuyisele enkolweni yabo; kuze kusakuba kunjalo ningabi nampumelelo.”",
      "Ngolo hlobo Sabenza ukuba imeko yabo yaziwe khona ukuze (abo babafumanayo) bazi ukuba isithembiso sika-Allâh siyinyaniso neso seYure akukho ntandabuzo [ngaso (oko kwaba)] ngethuba babephikisana ngemeko yabo baza bathi, “Yakhani isakhiwo phezu kwabo iNkosi yabo Yiyona Yaziyo ngabo. “Bathi bona abo baba nempumelelo kumbandela, ‘Inene thina siya kuzakhela imasjid yethu phezu kwabo",
      "Bona (abantu) baza kuthi babebathathu, iyinja yabo eyesine kubo; kananjalo abantu baza kuthi babebahlanu, iyinja yabo eyesithandathu beqikelela ngokungabonwayo; ukanti baza kuthi babesixhenxe, eyesibhozo kubo iyinja yabo. Yithi wena (Muhammad); INkosi yam yiyo Eyazi ngcono ngenani labo. Akukho bani ulaziyo ngaphandle kwabambalwa. Ngoko ke musa ukuphikisana nabo ngaphandle kokuba kukuphikisana ngento ecacileyo kananjalo ungabuzi nakomnye ngabo kwabo (baqashsiselayo)",
      "Kananjalo ungaze nangantoni na uthi, “Inene ndiya kwenza okuya ngomso.”",
      "Ngaphandle (kokongeza uthi) ukuba uAllâh Uthandile.” Ukhumbule iNkosi yakho xa ulibele (ukutsho) uthi, “Mhlawumbi iNkosi yam Iya kundikhokelela koko kusondeleyo kunoku (kube) kwiNdlela elungileyo.”",
      "Ke kaloku bahlala emqolombeni wabo iminyaka engamakhulu amathandathu athe kratya ngelithoba",
      "Yithi: “UAllâh nguYena Waziyo ukuba lingakanani na ithuba abalihlalayo. Yena Unolwazi (lokungabonwayo) lwamazulu nomhlaba. Unjani ukubona! Enjani khona ukuva! Abanamkhuseli ngaphandle kwaKhe yaye Yena Akabelani naye nabani na ngamagunya aKhe",
      "Cengceleza ke wena oko kutyhilwe kuwe kuvela eNkosini yakho. Akuyi kubakho kuguquka emazwini aKhe ungasokuze ufumane lukhuseleko komnye ongenguYe ngaphandle kwaKhe",
      "Ke kaloku wena zigcine unomonde ube kunye nabo babiza eNkosini yabo ekuseni nangokuhlwa befuna inkxaso yaYo. Kwaye amehlo akho makangatsibi ngaphaya kwabo, ufune ubukhazikhazi bobomi beli hlabathi, kananjalo uze ungamthobeli lowo untliziyo yakhe Siyenze yangayinanzi inkumbulo yeThu, olandela iminqweno yakhe, lowo imeko yakhe isoloko ikukungakhathali",
      "Kananjalo yithi: “Inyaniso ivela eNkosini yakho, ngoko ke lowo uthandayo makakholwe, othandayo angakholwa.”Inene Thina Silungiselele abenzi bobubi uMlilo ondonga zawo ziya kubarhangqela yaye (baya kuthi) xa becela ukuphunyuzwa (kuwo), baphunyuzwe ngamanzi amdaka okwe-oli emnyama, ebuxula ubuso. Sibi isenzo (sabo), ingcolile nendawo yabo yokuphumla (isiHogo)",
      "Abo bakholiweyo benza izenzo zobulungisa inene aSiyi kuwenza umvuzo wakhe ulahleke nabani na (kubo) owenze kakuhle ngokwemisebenzi",
      "Abo baya kuba nemiyezo yokuhlala yanaphakade, phantsi kwayo kuya kumpompoza imilambo. Baya kuhonjiswa apho ngezacholo zegolide bavathe izambatho eziluhlaza zesilika ecocekileyo nengqindilili, bengqengqile bengqiyamile ezihlalweni ezihonjisiweyo. Mhle kakhulu umvuzo, intle nendawo yokuphumla (kwabo)",
      "Benzele umzekelo wamadoda amabini: Omnye kuwo Sampha izitiya ezibini zediliya Sazahlula ngemithi yesundu Sabeka phakathi kwazo (amasimi) ezityalo",
      "Ngasinye (kwezo) zitiya zibini savelisa iziqhamo zaso akwabikho nto sisilela ngayo. Senza kwampompoza umlambo phakathi kuzo apho",
      "Owayeneziqhamo, wathi kugxa wakhe, bencokola; “Mna ndingaphaya kunawe ngokobutyebi yaye ndingentla kunawe ngokuba nabantu (abasebenzi abaninzi)",
      "Ke kaloku (waphuma) waya emyezweni wakhe esekuloo mo yakhe yenkukhumalo) ezenzela intswela bulungisa wathi: “Andiqondi ukuba oku kungaze kuphele",
      "Andiqondi kananjalo ukuba iYure iya kuze ifike, kanti ke ukuba ngenene ndingaze ndisiwe phambi kweNkosi yam (ngoMhla woMgwebo), Inene ndiya kufumana okungcono kunoku xa ndibuyela kuYo.”",
      "Ugxa wakhe wathi kuye lo gama wayesathetha naye. Ingaba uye wangakholwa na kuloWo Wakudalayo ngothuli, emva koko ngeqabaza lembewu yomntu waza Wakunika umlinganiselo wokuba ube yindoda",
      "Kodwa kum, nguAllâh, iNkosi yam yaye andayamanisi namnye eNkosini yam",
      "Bekutheni na ukungena kwakho esitiyeni sakho ungathi: “(Oko kuthandwe nguAllâh kuya kwenzeka). Akukho mandla ngaphandle kwaka-Allâh?’ Nangona undibona ndingeneno kwakho ngobutyebi nabantwana",
      "Kunokwenzeka ukuba iNkosi yam Iza kundipha (into) engcono kunesitiya sakho, Ize Ithumele ishwangusha elivela esibhakabhakeni yaye siya kuba mpuluswa, sibe ngumhlaba onothuli",
      "Kungenjalo amanzi aso aya kusuka atshe (atshone emhlabeni) ukuze ungaze ube nako ukuwabhaqa.”",
      "Iziqhamo zakhe zarhangqelwa yintshabalalo. Wasala eqhwaba izandla edanile (ebuhlungu) ngenkcitho ayenzileyo kuso (isitiya eso) sabe sona siwile amanqwanqwa okusibiyela (elele phantsi), (waqala) wathi: “Yeha kum! Akwaba bendingakhanga ndayamanise namnye eNkosini yam.”",
      "Waye engenamahlakani okumnceda ngaphandle koAllâh, wabe engancediswa nakuncediswa",
      "Ngelo xesha igunya labe likuAllâh (lonke), uSonyaniso. NguYe Olungileyo (ukunika) umvuzo, ikwanguYe Olungileyo kwiziphumo",
      "Bachazele ngomzekelo wobomi beli hlabathi, (bona) bufana nemvula eSiyithumela phantsi ivela esibhakabhakeni, nezityalo zomhlaba zidibane nayo, zize ziphinde zibe yintsalela eyomileyo ethiwe saa yimvula ukanti uAllâh Ungaphezulu kwezinto zonke, Ugqibelele ukuba namandla (okwenza izinto)",
      "Ubutyebi nabantwana (zizinto) ezisisihombiso sobomi beli hlabathi. Kodwa izenzo ezilungileyo zizona zingcono eNkosini yakho ukuba zibe ngumvuzo yaye zizona zingcono ukuba zinqweneleke (emntwini)",
      "(Khumbula) kananjalo iMini eSiya kuncothula iintaba (ngayo) yaye uya kuwubona umhlaba ulithafa elityeneneziweyo Size Sibaqokelele Singashiyi namnye emva kwakhe nabani na",
      "Yaye baza kumiswa phambi kweNkosi yakho ngemigca (Ize Ithi kubo): “Nibuyele kuThi ninjengoko SaSinidalile ekuqaleni. Kodwa nanisithi nina, aSisokuze Senze (kubekho iMini) yokudibana (kweThu) nani",
      "Ke kaloku iNcwadi (yezenzo) iya kubekwa (phambi kwabo ivuliwe) uze ubone izaphula-mthetho zinoloyiko loko (kubhalwe) kuyo, baze bathi, “Yeha kuthi! Kazi okokuba yiNcwadi eluhlobo luni na le ingashiyi nento le incinane nenkulu ngaphandle kokuyibhala (phantsi) ngokwamanani ayo!” Kananjalo baya kukufumana oko bakuzisayo1 eNkosini yabo) kwangaphambili, iNkosi yakho ayiyenzi intswela bulungisa nakomnye",
      "Yabonani Sathi kwiingelosi: “Qubudani kuAdam”, zaqubuda ngaphandle koIblîs. Wayengomnye wejinni. Wemka kumyalelo weNkosi yakhe. Ingaba niza kumthabatha yena nenzala yakhe ukuba babe ngabancedi benu ngaphandle kwaM, lo gama bona beziintshaba zenu? Hayi ukungcola konaniselwano lwabenzi bobubi",
      "Andibenzanga ukuba babe ngamangqina endalo yamazulu nomhlaba okanye kwindalo yeziqu zabo. Yaye NdaNdingeze Ndithabathe abalahlekisi ukuba babe ngabancedisi (baM)",
      "NgeMini Aya kuthi: “Bizani amahlulelane aM enaniwabanga kaloku.” Baya kuwabiza ke, kodwa wona angabaphenduli. Thina ke Siya kubeka umsantsa wentshabalalo phakathi kwabo",
      "Ke kaloku abenzi bobubi baya kuwubona uMlilo baze baqonde kakuhle okokuba baza kuwiselwa kuwo. Ke kaloku abayi kufumana ndlela yakuphuncula kuwo apho",
      "(Inene Thina Senzele abantu zonke iintlobo zemizekeliso kule ‘Kur’ân). Kodwa umntu wahlala ephikisa",
      "Ayikho into eyathintela abantu ukuba bakholwe xa isiKhokelo sasifikile kubo sivela eNkosini yabo. kungekho nto yabathintelayo nokuba bacele itarhu eNkosini yabo ngaphandle kokuba iindlela zabantu bamandulo ziphindwe kubo2 okanye bafuna isohlwayo siziswe kubo (basibone) ubuso ngobuso",
      "Thina ke aSibathumeli nto abaThunywa ngaphandle kokuba babengabavakalisi beendaba zovuyo nabaLumikisi. Kodwa abo bangakholwayo, bayaphikisa ngeengxoxo zabo zobuxoki, khon’ukuze ngaloo ndlela baphike inyaniso. Yaye bathabatha iiVesi zaM noko balunyukiswa ngako bakwenze intlekisa",
      "Ngubani na intswela-bulungisa egqitha okhunjuzwa ngeeVesi zeNkosi yakhe kodwa azitshikilele, aze alibale noko kwenziwe zizandla zakhe? Inene Thina Sibeke isigqubuthelo ezintliziyweni zabo, hleze bayiqiqe (i’Kur’ân). ezindlebeni zabo banobuthulu. Ke kaloku xa ubamemela kwisiKhokelo abasokuze bakhokeleleke",
      "Kanti ke iNkosi yakho nguMxoleli, uSozinceba. Ukuba Ibinokubabeka ityala ngoko (kugwenxa) bazizuzele kona, Ibiza kukhawuleza ngesohlwayo. Ukusuka apho lityunjiwe ixesha labo elo bangayi kufumana kuphuncula (kulo)",
      "Ke kaloku ezo zixeko Sazitshabalalisa zisakwenza ubugwenxa, yaye isohlwayo sazo Sasimisela ixesha",
      "Yabona uMûsâ wathi kwinkwenkwana yakhe (isicaka sakhe), “Andiyi kuyeka (ukuhamba) ndide ndifike esiphambukeni seelwandle ezimbini kungenjalo ndiya kuqhubeka ixesha elide.”",
      "Kodwa bakufika esiphambukeni phakathi kwazo (iilwandle ezimbini) balibala ngentlanzi yabo, ke yona yathabatha indlela yayo yabuyela elwandle yanyamalala",
      "Bathi ke ukugqitha kwabo kuyo, (uMûsâ) wathi kwinkwenkwana yakhe, “Sizisele isidlo sethu sakusasa. Sibulaleke kakhulu kolu hambo lwethu, sidiniwe nokudinwa.”",
      "Wathi: “Ubonile ngokuya besiphumle kweliyaa litye? Ndiye ndayilibala intlanzi. Kunjalo nje akukho wumbi undilahlekisileyo ngaphandle koShaytân ondenze ndayilibala. Ukanti yona ithabathe indlela yayo elwandle ngokumangalisayo.”",
      "UMûsâ wathi: “Leyo yiyo kanye into ebesiyikhangela.” Babuyela emva belandela imizila yeenyawo zabo",
      "Ke kaloku bafumana omnye weziCaka zeThu, eSathoba uBabalo oluvela kuThi phezu kwakhe, neSamfundisa nolwazi oluvela kuThi",
      "UMûsâ wathi kuye (uRhadir): “Ndingakulandela na khon’ukuze undifundise okuthile kolo lwazi lwakho lwesiKhokelo walufundiswayo?”",
      "Wathi yena: “Inene, wena akungekhe ukwazi ukuba nomonde (wokunyamezelana) nam",
      "Ungakunyamezela njani oko ungenakukuqulatha elwazini (lwakho)?”",
      "UMûsâ wathi: “Uya kundifumana mna ndinomonde ukuba uAllâh Uthandile yaye andiyi kungakuthobeli nangawuphi na umyalelo.”",
      "Wathi yena: “Ukuba uyandilandela ke uze ungandibuzi nangantoni na (endiyenzayo) ndide ndikuchazele (ngayo).”",
      "Bahamba ke bada bakhwela enqanaweni. (URhadir) wayigrobhoza imboba (inqanawa). UMûsâ wathi: “Uyigrobhozela ukuba mayitshonise abantu bayo na?” Inene wenze eyona nto imbi kunene!”",
      "(URhadir) wathi: “Bendingatshongo na kuwe ukuba wena akungekhe unyamezelane nam?”",
      "Wathi (uMûsâ): “Ungandigxeki ngokulibala kwam, ungandibeki ebunzimeni ngesenzo sam.”",
      "Baqhubeka ke (bahamba) bada badibana nenkwenkwana, waza wayibulala. (uRhadir). UMûsâ wathi: “Ubulele umntu ongenatyala ongabulalanga mntu? Inene wenze into elisikizi gqitha!”",
      "(URhadir) wathi: “Bendingatshongo na kuwe ukuba wena akungekhe unyamezelane nam?”",
      "(UMûsâ) wathi: “Ukuba ndikhe (ndaphinda) ndakubuza ngenye into emva kwale, ungabisandigcina kunye nawe, usifumene isizathu sokuzigwebela kum.”",
      "Bahamba ke bada bafika kubantu benye ilali, bacela ukutya kubantu balapho kodwa abavuma ukubenzela ububele baza bafumana udonga olwalusele luza kuwa, waza (uRhadir) walumisa kwakhona. UMûsâ wathi: “Ukuba ubuthandile ngowuthabathe intlawulo ngalo.”",
      "(URhadir) wathi: “Oku ke kukwahlukana phakathi kwam nawe. Ndiza kukuxelela intsingiselo yoko wena ungabanga namonde ngako",
      "Mayela nenqanawa, ibe iyeyabantu abangamahlwempu abasebenza elwandle. Ndiye ndazimisela ukuyenza ibe nesiphene njengoko emva kwabo (bebelandelwa) ngukumkani (othile), ohlutha zonke iinqanawa (Ezilungileyo ezingenasiphene)",
      "Mayela nenkwenkwana, abazali bayo bebengamakholwa, ke, ngoko bekusoyikiselwa ukuba iza kuba ngumthwalo kubo ngokugabadela nokungakholwa",
      "Thina ke siye sanenjongo yokuba iNkosi yabo Ibanike omnye ongcono ngobunyulu endaweni yayo. (Yona) ibe kufuphi nenceba (ka-Allâh)",
      "Mayela nodonga, ibe ileleenkedama ezimbini ezingamakhwenkwe esixekweni, phantsi kwalo bekukho ubutyebi bawo, utata wawo waye elilungisa. Ke kungoko iNkosi yakho Iye Yanenjongo yokuba bafikelele ebudaleni Ize Iburhole ubutyebi babo, bube yinceba evela eNkosini yakho, Ke kaloku mna andenzanga ngokokuthanda kwam. Leyo ke yintsingiselo yoko wena ungakhanga ukwazi ukukunyamezela.”",
      "Ke kaloku bakubuza ngoDthul ‘Karnayn, yithi: “Ndiza kunicengcelezela into ngebali lakhe.”",
      "Inene Thina Sammisela eMhlabeni, Samnika indlela yezinto zonke",
      "Ke kaloku yena wayelandela iNdlela yeThu",
      "Kwada kwalilixa apho wafikelela ekutshoneni kwelanga, walifumana litshona, kulwandle lwamanzi anodaka olumnyama. Wafumana ecaleni kwawo abantu. Thina Sathi: “Hini na Dthul’Karnayn! Ungabohlwaya okanye ubaphathe kakuhle ngezibele, (kukuwe).”",
      "Wathiyena:“Lowo(ungakholwayokuAllâh) enzeubugwenxa, siya kumohlwaya, yaye uya kubuyiselwa eNkosini yakhe, Eza kumohlwaya ngesohlwayo esibi Kunene (isiHogo)",
      "Ke lowo ukholwayo (kuAllâh) enze izenzo zobulungisa, uya kufumana owona mvuzo mhle (iPaladesi) yaye thina siya kuthetha naye amazwi amnandi.”",
      "Waza walandela enye indlela",
      "Kwada kwalilixa apho wafikelela kwindawo yokuphuma kwelanga, walifumana liphuma ebantwini Thina esingabanikanga sikhuseli ngokuchasene nelanga",
      "Ngoko ke (kwabanjalo) yaye SaSisazi konke ngaye (uDthul’Karnayn)",
      "Waza walandela enye indlela",
      "Kwada kwalilixa apho wafikelela phakathi kweentaba ezimbini, wafumana phambi kwazo (ezo ntaba ezimbini), abantu ekwakunzima ukuba babe nelizwi nokuba libe linye abaliqondayo (ekungekho ntetho bayaziyo)",
      "Bathi: “O Dthul‘Karnayn! Inene uYa’jûj (uGogi) noMa’jûj (uMagogi), ngabenzi bokungcola (abakhulu) emhlabeni. Ingaba singakunika na intlawulo yokuba wenze umsantsa phakathi kwethu nabo?”",
      "Wathi yena, “Oko iNkosi yam Indimisele kona kungcono (kunoko nindinika kona nina), kodwa ke nina ndincediseni ngamandla (ndinikeni abantu bokundincedisa); mna ndiya kwenza idama phakathi kwenu nabo (uYa’jûj noMa’jûj)",
      "Ndinikeni amacangci entsimbi;” wathi ke esakugqiba, ukuwandlala tyaba phakathi kweentaba ezimbini, wathi: “Vuthelani;” uthe ke esakuwenza ada aba ngumlilo, wathi: “Ndiziseleni ikopolo enyityilikisiweyo ndiyigalele phezu kwawo.”",
      "Baza ke ngoko (uYa’jûj noMa’jûj) abakwazi ukugqitha kuwo abakwazi nokugrumba bagqobhozele kuwo",
      "UDthul’Karnayn wathi: “Le yinceba evela eNkosini yam, kodwa sisakufika isithembiso seNkosi yam, Iza (kuyidiliza) (le ntaba) ilale tyaba phantsi). Yaye isithembiso seNkosi yam sihlala siyinyani",
      "Kananjalo ngaloo Mini Siya kubayeka (uYa’jûj noMa’jûj), bagxalathelane okwamaza (olwandle), omnye phezu komnye, yaye iXilongo liya kuvuthelwa, Size sibaqokelele (abantu nezidalwa) zonke",
      "Ke kaloku Siya kubekela abangakholwayo isiHogo elubala ngaloo Mini",
      "Abo amehlo abo abekade egqunyathelisiwe ekuNdikhumbuleni, bona ke abevanga nokuva",
      "Ukanti abo bangakholwayo bacinga ukuba bangathabatha izicaka zaM (bazinqule) endaweni yaM, Inene Thina Silungiselele isiHogo abangakholwayo ukuba sibe yindawo yabo yokuhlala",
      "Yithi: (Muhammad): “Sinixelele thina (makholwa) abona balahlekelwa bokwenene ngokumayela nezenzo zabo",
      "Abo ngabo imizamo yabo ilahlekileyo kubomi beli hlabathi, lo gama bona bezicingela ukuba baqhuba kakuhle emisebenzini (yabo)",
      "Abo ngabo bangakholwayo kwiiVesi zeNkosi yabo nakwindibano naYo. Ngoko ke imisebenzi yabo ayinto yanto, yaye ngoMhla wokuGqibela Asiyi kubabalela ntweni",
      "Lowo iya kuba ngumvuzo wabo isiHogo ngenxa yoko bakuphikayo nangenxa yokuba bathabatha imiqondiso yaM nemiyalezo yaM bayenza intlekisa",
      "Inene abo bakholiweyo, benza izenzo ezilungileyo baya kuba neMiyezo yePaladesi ibe yindawo yabo yokuhlala",
      "Apho baya kuhlala ngonaphakade. Abayi kunqwenela kukhutshwa phakathi apho",
      "Yithi (Muhammad): “Ukuba ulwandle beluyi-ink (yokubhala) amaZwi eNkosi yam beluya kuphela, (tu) engekapheli wona amaZwi eNkosi yam.” Enokuba beSingada Size nolunye ulwandle olungangalo ukulongeza",
      "Yithi: “Mna ndingumntu njengani, ekuye kwatyhilwa kuye okokuba uThixo wenu nguThixo Omnye (uAllâh). Lowo unethemba lendibano neNkosi yakhe, makasebenze imisebenzi elungileyo, angayamanisi nabani ukuba abe lihlulelane eNkosini yakhe.”"
    ]
  },
  {
    "chapter": 19,
    "versesCount": 98,
    "verses": [
      "Kâf-Hâ-Yâ-’Aîn-Sâd",
      "Oku kukukhankanywa kwenceba yeNkosi yakho kwisiCaka sayo (uZakariyyâ)",
      "Xa wakhalayo eNkosini yakhe (uAllâh) isikhalo sasemfihlakalweni",
      "Wathi: “Nkosi yam! Inene amathambo am aluphele, neenwele ezingwevu (zandile entlokweni yam), yaye andizanga ndiphoxeke emthandazweni wam kuWe Nkosi yam",
      "Inene ndoyika abaya kulandela emva kwam, ukanti umfazi wam ludlolo, ngoko ke ndiphe indlalifa evela kuWe",
      "Eza kuba yindlalifa yam, ibe yindlalifa yekhaya lam, indlu kaYa’kûb. Umenze athandeke (kuWe) Nkosi yam.”",
      "(Kwathiwa kuye): “Hini na Zakariyyâ, Inene wena Sikunika iindaba ezivuyisayo zomntwana oyinkwenkwe ogama lakhe liya kuba nguYahyâ (uYohane). ESingazanga salinika nabani na ngaphambili kunaye (eli) gama.”",
      "Wathi yena, “Nkosi yam, ndingaba nomntwana oyinkwenkwe njani na umfazi wam eludlolo nje, ndibe mna ndifikelele ekwaluphaleni okungaka?”",
      "(Ingelosi) yathi: “Kuya kuba njalo; Itsho iNkosi yakho, (Ithi): “Kulula kum, ngokuba Ndakudala wena ngaphambili, wabe ungento yanto.”",
      "(UZakariyyâ) wathi, “Nkosi yam, Ndenzele umqondiso.” Wathi Yena (uAllâh), “Umqondiso wakho kukuba wena akuyi kuthetha ebantwini iintsuku ezintathu, (ngoku) uphilileyo, (ungaguli)",
      "Waphuma ke waya kubantu bakubo esuka egumbini lakhe lokuthandazela wathetha ngezandla kubo ebaxelela ukuba mabadumise (uAllâh) ekuseni nangokuhlwa",
      "(UAllâh Wathi): “Hini na Yahyâ, thabatha isiBhalo ngenyameko.” Saza Samnika (amandla) okugweba eseyinkwenkwana",
      "Wathandeka (ebantwini) evela kuThi enobunyulu, emoyika uAllâh",
      "Wayenenkathalongabazalibakhe,yayewayengengomgabadeli oyinjubaqa",
      "Uxolo malube phezu kwakhe ukususela mhla wazalwa nangomhla wokubhubha kwakhe nangomhla aya kuvuswa abuyele ebomini ngawo",
      "Khankanya kananjalo, (Muhammad), eNcwadini [i’Kur’ân (ibali lika)] Maryam xa wamkayo kowabo waya kwindawo engaseMpuma",
      "Ke kaloku, wathabatha umkhusane wazahlula kubo. Saza Thina Sathumela ingelosi yeThu kuye, yafika kuye ingesimo somntu oyindoda osulungekileyo",
      "Wathi yena: “Inene mna ndicela ukhuseleko ngoSozinceba kuwe, (hamba umke kum) ukuba uyaMoyika (ngenene) uAllâh.”",
      "Yathi yona (ingelosi): “Mna ndisiSithunywa esivela eNkosini yakho ukuza kukunika iindaba ezivuyisayo zomntwana oyinkwenkwe, onyulu.”",
      "Wathi yena, “Ndingaba nomntwana oyinkwenkwe njani na kungekho ndoda indichukumisileyo, yaye mna andizanga ndiziphathe kakubi.”",
      "Yathi yona, “Kuza kuba njalo; iNkosi yakho ithi: “Kulula oko kuM, yaye Siya kumenza umqondiso ebantwini nenceba evela kuThi. Yaye (lo) ngumcimbi osele umiselwe (kwangaphambili).”",
      "Wakhawulwa, ke waza wamka waya kwindawo ekude",
      "Ke kaloku iintlungu zenimba zamqhubela kwisiqu somthi wesundu. Wathi, “Yeha ke kum akwaba bendifile phambi kwako oku ndalityalwa.”",
      "Kodwa yena wambiza ngaphantsi kwakhe (wathi), “Musa ukuxhalaba; iNkosi yakho ikubonelele ngomlambo ezantsi kwakho",
      "Vuthululela ngakuwe isiqu somthi wesundu; uya kukuwisela iidatilisi ezintsha ezivuthiweyo phambi kwakho",
      "Ngoko ke yitya, usele waneliseke. Ke kaloku ukuba ubonene naye nokuba ngubani na kubantu, uya kuthi: “Inene mna ndithabathe isifungo kuSozinceba sokuzila, ke andiyi kuthetha namntu namhlanje.’”",
      "Waza weza naye (umntwana) kubantu bakubo, emphethe. Bathi bona, “Hini na Maryam, (Mariya) inene wenze into engenakufaniswa nanto",
      "Hini na dade boHârûn, utata wakho wayengeyondoda yakungcola, nomama wakho wayengengomntu uziphethe kakubi.”",
      "Yena wabakhombisa kuye (umntwana). Bathi bona, “Siza kuthetha njani na nosana olukwi’cradle1?’”",
      "U’Isâ, (uYesu)] wathi, “Mna ndisisiCaka sika-Allâh. Undinike isiBhalo, Wandenza uMprofeti",
      "Kananjalo Undenze ndasikeleleka naphi na apho ndikhoyo Waza Wayalela umthandazo kum namalizo (ebomini bam) ndisaphila",
      "Undenze ndanenkathalo kumama wam, yaye Akandenzanga ndaba sisingcoli somgabadeli",
      "Uxolo luphezu kwam mhla ndazalwa namhla ndifayo namhla ndiya kuvuselwa ebomini.”",
      "Lowo ngu’Isâ (uYesu) unyana kaMaryam lilizwi lenyaniso elo baphikisana ngalo",
      "Ayikokuka-Allâh ukuba Athabathe (Azale) unyana, Makazukiswe Yena. Xa emisela into Usuka Athi kuyo, “Yibakho”, ibekho",
      "(U’Isâ wathi), “Inene, uAllâh yiNkosi yam ekwayiNkosi yenu, ngoko ke khonzani Yena. Leyo yiNdlela ethe Tye",
      "Zaza iimvaba zahlukana phakathi kwazo (ngokunxulumene no’Isâ), Yeha ke kwabo bangakholwayo kwindibano yeMini eNkulu",
      "Baya kuva babone ngokucace gca. Mini baya kuza kuThi, kodwa abenzi bobugwenxa namhlanje basekulahlekeni ngokucacileyo",
      "Balumkise ke ngoko (Muhammad) ngeMini yonxunguphalo nokuzisola, usakuba umcimbi sele kugqityiwe ngawo, okwakaloku nje basekwimo yokungakhathali yaye abakholwa",
      "Inene Thina Siya kuwudla ilifa umhlaba nako konke okuphezu kwawo Yaye kukuThi apho baza kubuyela khona bonke",
      "Khankanya eNcwadini (i’Kur’ân) uIbrâhîm (uAbraham). Inene yena waye eyindoda enenyaniso, enguMprofeti",
      "Xa wathi kutata wakhe, “Hini na tata wam! Kungani na ukuba ukhonze into engevayo, engaboniyo nakubona",
      "Hini na tata wam, inene kufike ulwazi kum olungafikanga kuwe, ngoko ke landela mna; Mna ndiya kukukhokelela eNdleleni ethe Tye",
      "Hini na tata wam, musa ukunqula (ukuthobela) uShaytân (uSathana). Inene uShaytân wahlala kuSozinceba engongathobeliyo",
      "Hini na tata wam, inene ndinoloyiko lokuba ngahle isohlwayo esivela kuSozinceba sikufumane, ukuze ube ngumhlobo kaShaytân (eMlilweni wesiHogo).”",
      "(Uyise) wathi, “Ingaba uyabala na oothixo bam, Hini na Ibrâhîm? Ukuba awuyiyeki loo nto, inene mna ndiya kukuxuluba ngamatye, ngoko ke hamba umke kum usasindile (ndingekade ndikohlwaye).”",
      "UIbrâhîm wathi, “Uxolo malube nawe! Ndiya kukucelela itarhu eNkosini yam. Inene Yona kum Ihlala InguSozinceba",
      "Kananjalo ndiya kumka kuwe nakwabo ubanqulayo ngaphandle koAllâh. Yaye ndiya kuthandaza eNkosini yam ndithemba kananjalo okokuba andiyi kuphoxakala kwisicelo sam eNkosini yam.”",
      "Wathi ke esakuba emkile kubo nakwabo babebanqula ngaphandle koAllâh, Samnika uIs-hâ’k (uIsake) noYa’kûb (uYakobi) yaye ngamnye kubo simenze waba nguMprofeti",
      "Kananjalo sabenzela inceba yeThu, Sabapha intlonipheko ezilwimini (zabantu bonke)",
      "Ukhankanye kananjalo eNcwadini, uMûsâ (uMoses), inene yena wayonyuliwe, yaye waye enguMthunywa enguMprofeti",
      "Ke kaloku yena Sambiza kwicala elingasekunene lentaba, Samsondezela, kufutshane kuThi ukuze Sithethe naye",
      "Kananjalo Samnika ngenceba yeThu umntakwabo uHârûn (uAron) ukuba abe nguMprofeti",
      "Ukhankanye kananjalo eNcwadini (i’Kur’ân), uIsmâ’îl. Inene yena wayenyaniseka kwisithembiso sakhe, kanti wayenguMthunywa enguye noMprofeti",
      "Wayedla ngokuyalela umthandazo kubantu bakubo neZakâh ukanti wayethandeka eNkosini yakhe",
      "Khankanya kananjalo eNcwadini (i’Kur’ân) uIdrîs (uEnoki), inene yena waye eyindoda enenyaniso, enguMprofeti",
      "Ke kaloku Samphakamisela kumgangatho ophakamileyo",
      "Abo ke ngabo uAllâh Wathululela phezu kwabo uBabalo lwaKhe phakathi kwabaProfeti abayinzala ka-Adam nabo bathwalwa yinqanawa bekunye noNûh (uNowa) nabayinzala kaIbrâhîm (uAbraham) noSirayeli (UYa’kûb), neyabo Sabakhokelayo Sabakhetha. Zazisithi iiVesi zikaSozinceba zisakucengcelezwa kubo, bawe baqubude balile",
      "Kodwa kwavela emva kwabo abalandeli (izizukulwana zamva) abaye abayinonophela iSalâh basuka balandela iinkanuko (zabo) ngenxa yoko ke baza kugagana nokungcola",
      "Ngaphandle kwabo baguqukayo, bakholwe, benze izenzo zobulungisa; okwabo iya kuba kukungeniswa ePaladesi yaye abayi kwenziwa bugwenxa konke- konke",
      "(Apho kukho) iMiyezo yokuhlala ngonaphakade leyo ingabonakaliyo uSozinceba Athembise ngayo izicaka zaKhe. Inene esaKhe isithembiso kunyanzelekile sizaliseke",
      "Abayi kuva ntetho yakungcola apho ngaphandle (kombuliso) woxolo yaye baza kufumana isixhaso sabo apho, ekuseni nasemva kwemini",
      "Leyo ke yiPaladesi, eSiphisa ngayo njengelifa kwabo bazizicaka zeThu abaMoyikayo uAllâh",
      "(UJibrîl wathi): “Ke thina asihli (size emhlabeni) ngaphandle kwemvume yeNkosi yakho. OkwaYo koko kuphambi kwethu noko kungemva kwethu nokuphakathi apho. Ukanti iNkosi yakho Ayikhe Ilibale",
      "INkosi yamazulu nomhlaba noko kungaphakathi kwawo Ke ngoko nqula Yona ube nomonde kunqulo lwaYo. Ingaba ikhona into oyaziyo efana naYo kusini na?”",
      "Ke kaloku umntu (ongakholwayo) uthi, “Ndisakuba ndifile, ingaba ndiza kuphinda ndibuyiselwe ebomini?”",
      "Kanti umntu lo akakhumbuli na ukuba Samdala ngaphambili, lo gama wayengeyonto",
      "Ngoko (Ndifunga) ngeNkosi yakho, ngokuqinisekileyo Siya kubaqokelela nooSathana, Size sibenze babekhona bajikeleze isiHogo ngamadolo abo",
      "Ke kaloku Siya kukhupha kwimvaba nganye abo yayingabona babengcole kakhulu ngokuchasene noSozinceba benendelelo",
      "Inene SiThi ababazi kakhulu abo bafanelwe kukutsha apho",
      "Yaye akukho namnye kuni (ongumenzi wobubi) ongazi kudlula kuwo (uMlilo)4 Oku kuxhomekeke eNkosini yakho yaye sele kumiselwe kungenakubuya kujike",
      "Kekaloku SiyakubasindisaabobaMoyikayouAllâh, Sibayeke abenzi bobubi apho phakathi kuwo, beguqe ngamadolo",
      "Xa iivesi zeThu zicengcelezwa kubo njengobungqina obucacileyo, abo bangakholwayo, (basuke bathi): “Liliphi kula maqela (ethu) mabini elilelona linezinto (ubutyebi) nelilelona likhulu ngokwabalandeli",
      "Kanti zingaphi izizukulwana eSazitshabalisayo ngaphambili kunabo ezazinezinto ngcono kunabo (nezazingcono kunabo) ngembonakalo",
      "Yithi (Muhammad) Nabani na lowo uphambukileyo, uSozincebamakamolulele(ngokumandiselaubutyebinexesha lokuphila) bade bakubone oko babesoloko bethenjiswa ngako okungaba sisohlwayo okanye ibe yiYure, baza kwazi okokuba ngubani na okwimeko emaxongo, ingubani na ekungekho yakhe ngokwemikhosi",
      "Ke Yena uAllâh Wandisela isiKhokelo abo bahamba ngokulungileyo. Ke kaloku imisebenzi yobulungisa engaphelelwayo ingcono eNkosini yakho, ngokomvuzo yaye kungcono ukubhenela (kuYo)",
      "Umbonile na lowo ungakholwayo kwiiVesi zeThu, xa esithi, “Inene mna ndiya kunikwa ubutyebi nabantwana (kuBomi oBuzayo)?”",
      "Ingaba ebekhe wakroba kokungabonwayo na, okanye uthabathe isithembiso kuSozinceba",
      "Nakanye! Siya kukubhala oko akuthethayo Size Simongezelele isohlwayo eside",
      "Yaye Siya kumaba (okwelifa ukubhubha kwakhe) [uza kushiya] konke oko athetha ngako (ubutyebi nabantwana eSimnike bona kweli hlabathi), aze afike eyedwa (jwi) kuThi",
      "Kananjalo bazithabathele (oothixo bobuxoki) ngaphandle koAllâh ukwenzela ukuba oko kubanike intlonipheko",
      "Nakanye! (abo thixo babo) baza kuluphika unqulo lwabo baze bachasane nabo (ngoMhla wokuGqibela)",
      "Akuboni na ukuba Sithumele amaShayâtini (ooSathana) kwabangakholwayo, ababaphembelela ukwenza ukungcola ngempembelelo (eyenzeka rhoqo)",
      "Ke wena musa ukungxama ngabo. Thina Sibabalela inani (elingephi leminyaka yokuphela kobomi babo kweli hlabathi)",
      "NgeMini esiya kuqokelela amalungisa kuSozinceba abe ligqiza",
      "Ke kaloku Siya kuqhubela abaphuli-mthetho esiHogweni benxaniwe (okweenkomo ezindilelwa emanzini ukuba ziye kusela)",
      "Akukho namnye oya kuba (namandla) akucenga ngaphandle kwalowo uthabathe umnqophiso kuSozinceba",
      "Kananjalo bathi, “USozinceba Uthabathe (uzele) unyana.”",
      "Inene, nenze eyona nto imbi",
      "Amazulu anga angakrazuka, nomhlaba unga ungahlukana neentaba zidilike ziphasalake",
      "Into yokuba babalele unyana kuSozinceba (uAllâh)",
      "Kodwa asinto ifanelekileyo kuSozinceba ukuba Abe nonyana",
      "Akukho namnye emazulwini nasemhlabeni ongazi kuSozinceba ukuba abe sisicaka (saKhe)",
      "Inene (uAllâh) Wazi umntu ngamnye kubo, yaye Ubabalile ngobalo olupheleleyo",
      "Yaye ngamnye kubo uya kuza kuYe (uAllâh ) eyedwa ngoMhla woVuko",
      "Inene, abo bakholwayo benze izenzo zobulungisa, uSolubabalo Uya kubanika uthando",
      "Ke ngoko Thina Senze le (‘Kur’ân) yaba lula elwimini lwakho khon’ukuze unike iindaba ezivuyisayo kwabo bamoyikayo uAllâh, ulumkise kananjalo ngayo abachasi",
      "Kanti zingaphi izizukulwana phambi kwabo eSazitshabalalisayo! Ingaba ungafumana nokuba mnye kuzo okanye uve nokuba kukusebeza kwabo (izizukulwana ezatshatyalaliswayo)"
    ]
  },
  {
    "chapter": 20,
    "versesCount": 135,
    "verses": [
      "Tâ-Hâ",
      "ASikuthumelelanga i’Kur’ân (Muhammad) ukukuvisa ubuhlungu (emphefumlweni wakho)",
      "Koko (Siyithumelele) ukuba ibe yinkumbuzo kwabo baMoyikayo (uAllâh)",
      "IsiTyhilelo esivela kuYe (uAllâh) Owadala umhlaba namazulu aphakamileyo",
      "USolubabalo (uAllâh) Waphakamela ngentla kweTrone yaKhe",
      "KokwaKhe konke okusemazulwini nako konke okusemhlabeni, nako konke okuphantsi komhlaba",
      "Kananjalo ukuba wena (Muhammad) uthetha ngokukhwaza (xa uthandazayo), inene Yena Wazi imfihlelo noko kufihlakele ngakumbi",
      "UAllâh, akukho thixo wumbi ngaphandle kwaKhe ngawaKhe awona magama alungileyo",
      "Ingaba ibali likaMûsâ lifikile na kuwe",
      "Ukubona kwakhe umlilo, wathi kusapho lwakhe: “Lindani (apha)! Inene mna ndibone umlilo; mhlawumbi ndinganizela nesikhuni esivuthayo esiphuma kuwo, kungenjalo ndifumane isiKhokelo esithile emlilweni apho.”",
      "Wathi ke akufika kuwo, Wabizwa ngegama: “Hini na Mûsâ",
      "Inene Mna ndiyiNkosi yakho! Ngoko ke khulula iimbadada zakho, usentilini engcwele, iTuwâ",
      "Kananjalo Ndikunyule wena, phulaphula ke ngoko oko kuza kutyhilwa (kuwe)",
      "Inene! Mna ndinguAllâh. Akukho thixo wumbi ngaphandle kwaM, Khonza Mna ke, wenze iSalâh ukwenzela inkumbulo yaM",
      "Inene iYure iyeza yaye Ndiphantse Ndiyifihle kwisiqu saM khon’ukuze umntu ngamnye avuzwe ngoko akusebenzelayo",
      "Ngoko ke lowo ungakholwayo kuyo koko elandela iinkanuko zakhe makangakuphambukisi wena kuyo, kuba hleze utshabalale",
      "Yintoni na leyo isesandleni sakho sokunene wena Mûsâ?”",
      "Wathi yena (uMûsâ), “Yintonga yam, endisimelela ngayo, nendivuthululela izimvu zam amahlahla ngayo, ndenza neminye imisebenzi ngayo.”",
      "UAllâh Wathi: “Yijule phantsi ke Mûsâ!”",
      "Wayijula phantsi, yaza ngoko nangoko yaba yinyoka, irhubuluza ngokukhawuleza",
      "(UAllâh) Wathi, “Yibambe ungoyiki; Siya kuyibuyisela kwimo yayo yangaphambili",
      "Beka isandla sakho sokunene kwicala lakho lokhohlo: siya kubuya simhlophe, singenasifo (oko kuya) kuba ngomnye umqondiso",
      "Khon’ukuze Sikubonise eminye yemqondiso emikhulu yeThu",
      "Hamba uye kuFir’awn (uFaro). Inene yena sele egabadele.”",
      "UMûsâ wathi: “O Nkosi yam! Ndandisele isifuba sam (ndibe nokuzithemba)",
      "Undenzele lula umsebenzi wam",
      "Ukhulule iqhina elwimini lwam",
      "Ukuze bayiqonde intetho yam",
      "Ndinyulele kananjalo umncedisi ovela kusapho lwasekhaya",
      "UHârûn (uAron), umntakwethu",
      "“Undongezelele amandla kunye naye",
      "Makahlulelane nam ngomsebenzi wokuvakalisa (umyalezo ka-Allâh)",
      "Ukuze siKuzukise kakhulu Wena",
      "SiKukhumbule kakhulu kananjalo",
      "Inene Wena Wahlala Usibona thina.”",
      "(UAllâh) Wathi: “Usinikiwe isicelo sakho, wena Mûsâ",
      "Kananjalo inene Thina SaSikhe Sakwenzela inceba kwelinye ilixa (elingaphambili kuneli)",
      "Xa Satyhilela umama wakho ngoko Samtyhilela kona",
      "Sathi (kuye): ‘Mfake (umntwana) etyesini, uze uyijule emlanjeni, umlambo wona uyakuyityekezela elunxwemeni; apho ke utshaba lwaM notshaba lwakhe luza kumchola khona.’ Kananjalo wena Ndakunika uthando oluvela kuM lokuba ukhuliswe phantsi kweLiso laM",
      "Ke kaloku udade wenu ukuhamba kwakhe wathi: ‘Ndinganikhombisa na umntu onokunigcinela yena (umntwana)?’ Sakubuyisela kanjalo ke kumama wakho, khon’ukuze apholise amehlo akhe angakhathazeki. Wena ke wabulala umntu, kodwa Sakusindisa Thina kwimbandezelo enkulu Sakuvavanya ngovavanyo olukhulu. Wena wahlala iqela leminyaka nabantu bakwaMidiyan waza weza apha ngexesha elimisiweyo eNdalimisela wena Mûsâ",
      "Ndikukhethele (ukuba usebenzele) Mna wena (Mûsâ)",
      "Hamba ke wena nomntakwenu neMiqondiso yaM, ningaze niyekelele nityhafe ekuNdikhumbuleni Mna",
      "Hambani ke nobabini niye kuFir’awn, inene yena sele egabadele",
      "Nithethe naye ngentetho enobulali ukuze mhlawumbi akhumbuzeke oyike uAllâh",
      "Bathi bona: “Nkosi yethu, inene thina soyika ukuba hleze asuke angxame asohlwaye kungenjalo asuke agabadele (ngakumbi ngokuchasene nathi).”",
      "(UAllâh) Wathi: “Musani ukoyika, inene Mna Ndiya kuba nani, Ndiya kuniva Ndinibone nokunibona.”",
      "Ngoko ke hambani nobabini niye kuye, nithi: ‘Inene, thina singabathunywa beNkosi yakho, ngoko ke khulula aBantwana bakwaSirayeli bahambe nathi, ungabangcungcuthekisi; inene thina, size nomqondiso ovela eNkosini yakho! Kananjalo uxolo luya kuba kwabo balandela isiKhokelo",
      "Inene, kutyhiliwe kuthi okokuba isohlwayo siya kuba phezu kwalowo uphikayo atshikile.”",
      "UFir’awn wathi: “Ngubani na ke ngoko Mûsâ iNkosi yenu nobabini?”",
      "UMûsâ wathi: “INkosi yethu nguloWo Wanika into nganye isimo sayo nendalo yayo, Waza Wayikhokela ngokuthe tye.”",
      "UFir’awnwathi:“Nithininakengezizukulwanazamandulo?”",
      "(UMûsâ) wathi: “Ulwazi loko luseNkosini yam, eNcwadini (yaYo). INkosiyamayiyenziimpazamo Ingalibalinakulibala.”",
      "(Yena) nguloWo Wanenzela umhlaba wangathi ngumandlalo Wanivulela iindlela kuwo apho, Wanithumelela amanzi (imvula) evela esibhakabhakeni. Kananjalo Sivelisa ngawo (amanzi) iintlobontlobo zezityalo",
      "Yidlani nidlise nemfuyo yenu inene kuko oku kukho umqondiso kubantu bengqiqo",
      "Kuwo lowo (umhlaba) Sadala nina, yaye kuwo apho Siza kunibuyisela, Size Siphinde Sinikhuphe kwakhona",
      "Inene Thina Sambonisa (uFir’awn) yonke imiqondiso yethu, kodwa waphika, wala",
      "Yena (uFir’awn) wathi: “Ingaba wena uze kusikhupha elizweni lethu ngemilingo yakho kusini na Mûsâ",
      "Inene thina siya kukuvezela imilingo efana naleyo; Ngoko ke tyumbani usuku lwendibano phakathi kwenu nathi, olo kungekho namnye kuthi okanye nina oza kusilela ukulugcina, kube kwindawo ephangaleleyo apho omabini (amacala) aza kuba namathuba alinganayo (nabantu babone kakuhle bonke)",
      "(UMûsâ) wathi: “Indibano yenu iya kuba yimini yomsitho, abantu mababuthelane ndawonye ke ukuphuma kwelanga.”",
      "Ke kaloku uFir’awn wemka waqulunqa icebo waphinda wabuya",
      "(UMûsâ) wathi kubo: “Yeha kuni! Ningaqambi buxoki ngoAllâh, hleze Anitshabalalise nya ngesohlwayo. Yaye inene, lowo uqamba ubuxoki (ngoAllâh), akayi kuphumelela, tu.”",
      "Emva koko baxoxa phakathi kwabo mayela nabaza kukwenza, baza bayigcina loo ncoko yabo iyimfihlo",
      "Bathi:“Ineneaba(uMûsânomntakwabo) ngabenzibemilingo. Injongo yabo kukunikhupha ezweni lenu ngemilingo, boyise iinkosi zenu nabahlonitshwa benu.”",
      "Ngoko ke qulunqani icebo lenu, nibuthelane ndawonye nikrele ngokomgca. Ke kaloku owoyisileyo namhlanje inene yena uya kuba uphumelele.”",
      "Bathi bona: “Hini na Mûsâ! Mayibe nguwe na oza kuqala ajule okanye ibe sithi abajula kuqala kusini na?”",
      "UMûsâ wathi: “Nakanye, qalani nina nijule!” Emva koko; nazo iintambo zabo neentonga zabo, ngomlingo, zibonakala kuye (uMoses) ngathi ziyanyakaza ngokukhawuleza",
      "Ke kaloku waziva enoloyiko uMûsâ phakathi kuye",
      "Thina (Allâh) Sathi: “Musa ukoyika! Inene wena uza kuba ngentla kunabo",
      "Jula ke loo nto isesandleni sakho sokunene! Iza kukuginya (konke) oko bakwenzileyo. Inene oko bakwenzileyo bona yintonga yomenzi wemilingo kuphela, ukanti umenzi wemilingo akasokuze aphumelele naphi na apho akhoyo.”",
      "Ke kaloku abenzi bemilingo bawa baqubuda. Bathi: “Sikholiwe thina kwiNkosi kaHârûn noMûsâ.”",
      "(UFir’awn) wathi: “Nikholwa kuye (uMûsâ) ndinganinikanga mvume. Inene yena yinkokeli yenu enifundise imilingo. Ngoko ke ndiya kuninqumla izandla zenu neenyawo zenu ngokwahlukana kwamacala (isandla sokhohlo nonyawo lokunene), yaye ndiya kunibethelela emithini yesundu. Yaye niya kwazi ngokwenene okokuba ngubani na apha kuthi (uFir’awn) neNkosi kaMûsâ (uAllâh) onokunika uncedo nesohlwayo sanaphakade.”",
      "Bathi bona: “Asingekhe sikhethe wena ngaphezulu kunoko kufike kuthi kuyimiqondiso ecacileyo nangaphezulu kuloWo Wasidalayo. Ngoko ke wena wisa okuwisayo. Wena ungawisa (isigwebo) kobu bomi balo mhlaba (kuphela)",
      "Inene thina sikholiwe eNkosini yethu, (ukwenzela) ukuba Isixolele iziphoso zethu, nakwimilingo obusinyanzela yona (ukuba siyenze). Kwaye uAllâh nguYena Ulungileyo nongapheliyo”",
      "Inene lowo uya kuza eNkosini yakhe (uAllâh) esisaphula- mthetho inene okwakhe iya kuba sisiHogo; akayi kufa engayi kuphila apho",
      "Kodwa yena lowo uya kuza kuYe (uAllâh) elikholwa, enze imisebenzi elungileyo okwabanjalo iya kuba sisikhudla esiphezulu",
      "IMiyezo ekuya kuhlalwa kuyo ngonaphakade, ekumpompoza imilambo ngaphantsi kwayo, apho baza kuhlala khona ngonaphakade. Lowo ke ngumvuzo walowo uzihlambululayo",
      "Kananjalo Satyhilela uMûsâ, “Hamba ngobusuku nezicaka zaM, uzibethele indlela eyomileyo enqumla elwandle; akuyi koyika kufunyanwa (nguFir’awn, ungayi koyika kutshona.)”",
      "Ke kaloku uFir’awn wabaleqa ngemikhosi yakhe, kodwa wona amanzi olwandle abagqumelela",
      "UFir’awn wakhokelela abantu bakhe ekulahlekeni yaye akazanga abanike siKhokelo (silungileyo)",
      "Hini na Bantwana bakwaSirayeli! Sanisindisa elutshabeni lwenu, Saza Senza uMnqophiso nani kwicala langasekunene lentaba. Sanithobela imana nezagwityi",
      "(Sisithi): “Yidlani kwizinto ezilungileyo, eSinibonelela ngazo ningagabadeli apho, kuba hleze umsindo waM uhle phezu kwenu. Ke lowo uhlelwe yingqumbo yaM phezu kwakhe utshabalele ngenene yena",
      "Ukanti inene Mna Ndiyaxolela kulowo uguqukayo, akholwe, enze imisebenzi elungileyo aqhubeke (nokuba phantsi) kwesiKhokelo.”",
      "(Ke kaloku ukufika kukaMûsâ kwintaba yeSinayi ebaleka eshiya abantu bakubo nomntakwabo uHârûn, uAllâh Wathi): “Yintoni na ekwenze ukuba ungxame ukumka kubantu bakuni wena Mûsâ?”",
      "Wathi yena: “Basondele kumzila weenyawo zam: Ke mna ndiye ndabalekela kuWe, Wena Nkosi yam, ukuze Wena Ukholiseke (ndim).”",
      "UAllâh Wathi: “Kodwa inene, Sibavavanyile abantu bakuni emva (kokumka) kwakho, ke kaloku uSâmirî ubakhokelele ekulahlekeni",
      "Wabuyela ke uMûsâ kubantu bakubo, enomsindo, ekhathazekile. Wathi: “Hini na bantu bakuthi, ingaba iNkosi yenu Ayinenzelanga isithembiso esilungileyo na? Ingaba ke ngoku ixesha (lokuzalisekiswa kwaso) besele likude kangako na kuni, okanye niye nanqwenela ukuba ingqumbo ka-Allâh ihle phezu kwenu, kangokuba nide naphule isithembiso senu (sokundithobela) mna?”",
      "Bathi bona: “Asisaphulanga isithembiso sethu kuwe, kodwa siye senzelwa ubunzima kukuthwaliswa imithwalo yezihombiso zabantu (bakwaFir’awn), siye sazijulela emlilweni waza ngolo hlobo noSâmirî1 wazijula ke",
      "Keyenauyewakhuphakuzoitholeebelinesandiesigxwalayo”, baza bathi: “Lo nguthixo wenu onguthixo kaMûsâ, kodwa yena (uMûsâ) ulibele (akabuyi).”",
      "Babengaboni na bona ukuba lalingakwazi kubuyisa nto entethweni (lalingaphenduli), kwanokuba lalingenabo nabungozi lingenalo nancedo kubo",
      "NoHârûn wayesele ebaxelele ngaphambili (wathi): “Hini na bantu bakuthi, niyalingwa ngalo (ithole), kananjalo iNkosi yenu nguSozinceba, ngoko ke landelani mna nithobele umyalelo wam.”",
      "Bathi bona: “Asisokuze siyeke ukuzinikela kulo (eli thole) ade uMûsâ abuye eze kuthi.”",
      "UMûsâ wathi: “Hini na Hârûn, yintoni na ekuthinteleyo ngelixa ububabona bephambuka",
      "Ekundilandeleni? Ingaba nawe akuwuthobelanga na umyalelo wam?”",
      "(UHârûn) wathi: “Hini na mntwana kamama, musa ukunditsala ngeendevu zam okanye ngentloko yam. Inene mna ndiye ndoyikisela ukuba hleze uthi wena (kum), wena udale iyantlukwano phakathi kwaBantwana bakwaSirayeli, awukhanga uligcine ilizwi lam. ‘”",
      "(UMûsâ) wathi: “Kuye kwathini kuwe wena Sâmirî?”",
      "Wathi yena, “Ndiye ndabona oko mna bebengakuboni bona, ndaza ndakha isandla esigcweleyo (sothuli) kumzila weenyawo zesiThunywa2 ndaza ndasijula walukuhleka kanjalo ke umphefumlo wam.”",
      "(UMûsâ) wathi: “Hamba umke. Inene isohlwayo sakho kulo mhlaba siya kuba kukuba wena uthi: “Ungandichukumisi”3 kananjalo, inene wena unesithembiso (soBomi oBuzayo) ongayi kusilela ukusigcina. Khawujonge ‘kuthixo’ wakho lowo ubukade uzinikele kuye. Siya kumtshisa Size Simvuthelele (eluthuthu) elwandle ngesithonga",
      "UThixo wakho nguAllâh kuphela, akukho thixo wumbi ngaphandle kwaKhe. Yena ke (uAllâh) Ugubungele zonke izinto ngolwazi.”",
      "Ngolo hlobo ke wena (Muhammad), Siyakubalisela kwiindaba zoko kwaqhubekayo ngaphambili. Kananjalo wena Sikunikile inkumbuzo (i’Kur’ân) evela kuThi",
      "Lowo uyitshikilelayo (le ‘Kur’ân), inene yena ngoMhla woVuko uya kuthwala umthwalo (omkhulu wezono)",
      "Baya kuhlala apho ngonaphakade, awumbi ngako umthwalo wabo ngoMhla woVuko",
      "NgeMini iXilongo liya kuvuthelwa: ngaloo Mini, Siya kubaqokelela abenzi bobubi betsho ngamehlo azuba",
      "Baya kuthetha ngamazwi aphantsi omnye komnye (besithi): “Anihlelanga ngaphezulu kuneshumi leentsuku (emhlabeni).”",
      "Sikwazi kakuhle abaza kukuthetha, xa oyena unolwazi kubo aya kuthi: “Anihlelanga ngaphezulu kunosuku olunye!”",
      "Ke kaloku bakubuza ngeentaba: Yithi, “INkosi yam Iza kuziqhushumbisa, Izichithe zibe ngamasuntswana othuli",
      "Ize Izishiye zilele tyaba (zingamathafa)",
      "“Akuyi kubona nto igoso apho okanye egobileyo.”",
      "Ngayo loo Mini abantu baya kulandela ngqongqo (ilizwi) lomkhwazi ka-Allâh, akukho bugoso-goso baya kuMbonisa bona. Kananjalo zonke (izandi) zamazwi ziya kuthobeka phambi koSolubabalo (uAllâh), yaye akukho nto uya kuyiva ngaphandle kwamazwi aphantsi ezingqi zeenyawo zabo",
      "Ngayo loo Mini akukho ntethelelo iya kunceda, ngaphandle kweyalowo uSolubabalo (uAllâh) Amnike imvume nelizwi lakhe liya kwamkeleka kuYe",
      "Yena (uAllâh) Uyakwazi okwenzekayo kuzo (izidalwa zaKhe) kweli hlabathi, noko kuza kwenzeka (kwilixa elisezayo) kodwa zona angekhe zibe nako ukuqulatha olo lwazi lwaKhe",
      "Kananjalo ubuso (babantu bonke) buya kuthotywa phambi (koAllâh), Ophila ngonaphakade, loWo Wondla, Akhusele konke okukhoyo. Akayi kuphumelela lowo uye wazithwalisa intswela bulungisa",
      "Kodwa yena lowo usebenza imisebenzi elungileyo, abe elikholwa akayi koyika (kwenzelwa) ntswela bulungisa nambandezelo",
      "Ngolo hlobo ke (umyalezo weThu) Siwuthumele phantsi uyi’Kur’ân yesiArabhu, Saza Sachaza ngengcaciso izilumkiso, khon’ukuze boyike uAllâh, okanye (ezizi lumkiso) zibe yinkumbuzo kubo",
      "Ngoko ke Uphakamile Yena ngaphezulu kuneento zonke uAllâh, uKumkani woKwenene. Ke kaloku musa ukungxama nge’Kur’ân ingekatyhilwa ngokupheleleyo isiTyhilelo sayo kuwe (Muhammad), yaye futhi wena yithi: “Nkosi yam! Ndongezelele ulwazi.”",
      "Ke kaloku Senza uMnqophiso noAdam ngaphambili, kodwa walibala yena, Samfumanisa engenako ukuzimisela",
      "Yabona Sathi kwiingelosi: “Qubudani kuAdam.” Zaqubuda (zonke) ngaphandle koIblîs (uSathana), wala",
      "Saza Sathi: “Hini na Adam! Inene lo lutshaba lwakho ndawonye nomkakho. Ngoko ke uze ungamvumeli anikhuphe ePaladesi, ukuze nibe sentluphekweni",
      "Ke kaloku inene wena (uthenjisiwe phakathi apho) ukuba akuyi kulamba ungayi kuba ze (udinge nto yakunxiba)",
      "Kananjalo inene akuyi kunxanwa ungayi kutsha lilanga.”",
      "Waza uShaytân wamsebezela; wathi: “Hini na Adam, ndingakukhombisa na mna kumthi wokuphila naphakade nakubukumkani obungayi kuphela?”",
      "Baza batya emthini, zaza iindawo zabo ezinqabileyo zabonakala kubo, baqalisa ukuzigquma ngamagqabi asePaladesi okubagquma. Waya wangayithobeli ngolo hlobo ke uAdam iNkosi yakhe, walahleka ke",
      "Emva koko iNkosi yakhe Yamkhetha, Yabuyela kuye ngenceba,Yamnika isiKhokelo",
      "Wathi (uAllâh): “Yihlani (niphume) kuyo (iPaladesi) nonke (nina nenzala yenu) niziintshaba omnye komnye. Ukuba kuthe kwafika kuni isiKhokelo sivela kuM lowo uthe walandela isikhokelo saM akayi kulahleka, engayi kuxhalaba",
      "Kodwa yena lowo uya kuyifulathela inkumbulo yaM inene lowo uya kubandezeleka, Size Simvuse eyimfama ngoMhla woVuko.”",
      "Uya kuthi: “O Nkosi yam! Yini na ukuba Undivuse ndiyimfama, lo gama ndandibona.”",
      "(UAllâh) Uya kuthi: “Kanye kanje ke: iiVesi zeThu zafika kuwe, wazilibala wena (akwazihoya); ngokukwanjalo ke nawe namahlanje uya kulityalwa (ungahoywa).”",
      "Sibavuza ngolo hlobo ke abagabadelayo bangakholwa kwiiVesi zeNkosi yabo. Yaye isohlwayo soBomi oBuzayo sibuhlungu ngakumbi yaye sithatha ixesha elide",
      "Ingaba akukacaci na kubo ukuba zingaphi na izizukulwana eSazitshabalalisayo ngaphambili kunabo, besahamba hamba phakathi kwemizi yabo? Inene kuko oko kukho imiqondiso kwabo banengqiqo",
      "Ke kaloku ukuba bekungekho ngenxa yeLizwi elanduleleyo livela eNkosini yakho, nexesha esele limisiwe, (ngesele isohlwayo sabo) safikayo (kweli hlabathi)",
      "Ke kaloku yiba nomonde ngoko bakuthethayo, wenze Mkhulu uAllâh ngendumiso yeNkosi yakho lingekaphumi ilanga, naphambi kokuba litshone; nangamaxesha asebusuku nasekupheleni kwemini, khon’ukuze ukholiseke (ngumvuzo Aza kukunika wona uAllâh)",
      "Kananjalo musa ukutsala amehlo akho ekunqweneleni izinto eSizinike amaqela athile phakathi kwabo (abangakholwayo nabanqula izithixo), (obo) bubunewunewu bobomi beli hlabathi, esibavavanya ngabo. Kodwa yona imbonelelo yeNkosi yakho yeyona ilungileyo neyona ithatha ixesha elide",
      "Ke kaloku yalela iSalâh kusapho lwakho uqiniseke kuyo. Yaye aSiceli mbonelelo kuwe, SiThi ababonelela wena, ukanti iziphumo (ezilungileyo) zobomi obuzayo zezabenza izenzo ezilungileyo",
      "Ke kaloku bathi: “Kutheni na engasizeli nomqondiso nje ovela eNkosini yakhe?” Ingaba abuzanga bufike na kubo ubungqina boko babukwiziBhalo zamandulo",
      "Ukanti ukuba SaSibatshabalalisile ngesohlwayo ngaphambili kunaye yena5 babeza kuthi: “Nkosi yethu, kwakutheni na ukuba ungasithumeleli uMthunywa ukuze sikwazi ukulandela iiVesi (iimfundiso) zaKho phambi kokuba sihlaziswe, sinyeliswe nokunyeliswa?”",
      "Yithi: “Ngamnye kuthi ulindile; lindani ke ngoko kuba niza kwazi ukuba ngoobani na abaseNdleleni elungileyo ingoobani na abakhokelelekileyo.”"
    ]
  },
  {
    "chapter": 21,
    "versesCount": 112,
    "verses": [
      "Sele kusondele kubantu ukuba baphendule (ngezenzo zabo), lo gama bona betshikila bengakhathali",
      "Akukho nkumbuzo intsha (isiTyhilelo) efikayo kubo esuka eNkosini yabo koko bona bayiphulaphula ngendlalo",
      "Ngeentliziyo zabo eziphambukileyo. Abo benza ububi bayazifihla iintetho zabo zasekhusini, (besithi): “Ingaba (lo Mprofeti) uyenye into engaphezulu kunokuba ngumntu njengani? Niza kuzinikela emilingweni nijongile na?”",
      "Yena (uMuhammad) wathi: “INkosi yam Iyakwazi okuthethwa ngamazulu nomhlaba, yaye Yona nguSokuva uSokubona.”",
      "Kodwa bathi: “(isiTyhilelo se’Kur’ân) yingxubevange yamaphupha obuxoki. Unotshe, uyiqambile! Nakanye yimbongi! Makeze nomqondiso njengabamandulo kaloku ababethunyiwe (benemiqondiso).”",
      "Akukho nasinye isixeko kwezo Sazitshabalalisayo, esakholwayo ngaphambili kunabo, Ngoku ke baza kukholwa bona",
      "ASizanga ngaphambili kunawe Sithumele (nto yimbi) koko yayingamadoda eSawatyhilelayo. Ngoko ke buza abantu benkumbuzo (isiBhalo iTorah, iVangeli) ukuba akwazi",
      "Kananjalo aSizanga Sibadale (abaProfeti) ngemizimba engadli kudla bengazanga babe ngabantu abangafiyo",
      "Ukanti Sasizalisekisa kubo isithembiso. Sabasindisa bona ndawonye nabo Sathandayo (ukubasindisa), kodwa Sabatshabalalisa abenzi bobubi",
      "Inene Thina Sithumele iNcwadi (i’Kur’ân) kuni enenkumbuzo yenu. Ingaba aniyi kuqonda na",
      "Zingaphikhonaizixekoezazinogabadelo,eSazitshabalalisayo, Savelisa abanye abantu emveni kwazo",
      "Ke kaloku (abantu bazo) bathi besakuva iSohlwayo seThu, (bazama) ukusibaleka ngoko nangoko",
      "(Iingelosi zathi): “Sanukubaleka kaloku koko buyelani kobo bomi benu bobunewunewu (benibuphila), nasemizini yenu khon’ukuze nibuzwe.”",
      "Bathi bona: “Yeha kuthi! Inene, thina besingabenzi bobubi.”",
      "Eso sikhalo sabo asizanga siphele, Sada Sabenza banjengentsimi evuniweyo, batshabalala nya",
      "ASiwadalanga amazulu nomhlaba nako konke okuphakathi kuwo ukuba kube yindlalo",
      "Ukuba ngaba SaSifune ukuthabatha ukonwaba1, ngeSakuthabatha oko Sikukhupha kuThi, Ukuba SaSizimisele ukukwenza oko",
      "Ukusuka apho Sigibisela inyaniso ngokuchasene nobuxoki, ize ibutshabalalise, ke kaloku bona (ubuxoki) bunyamalale. Yeha kuni (ngobuxoki) enibubalela (kuAllâh)",
      "NgowaKhe nabani na osemazulwini nasemhlabeni. Yaye abo bakufuphi kuYe (iingelosi) abathintelwa yinkukhumalo ekuMnquleni Yena, bengadinwa nakudinwa (kukuMkhonza)",
      "BaMzukisa ubusuku nemini yaye abayekeleli",
      "Makube bazithabathele thixo bambi na emhlabeni (abakwaziyo) ukuvusa abafileyo",
      "Ukuba ngaba (emazulwini nasemhlabeni) bekukho oothixo ngaphandle koAllâh, bebeya kutshabalala. Ngoko ke makazukiswe uAllâh, iNkosi yeTrone mayela noko bakubalela kuYe",
      "Yena Akabuzwa ngoko Akwenzayo, kodwa bona baza kubuzwa",
      "Okanye mhlawumbi bazithabathele thixo bambi na ngaphandle kwaKhe? Yithi (Muhammad): “Velisani ubungqina kaloku. Le (‘Kur’ân) yinkumbuzo kwabo bakunye nam ikwayinkumbuzo kwabo bangaphambili kunam. Kodwa abaninzi kubo abayazi inyaniso, ngoko ke ngabachasi",
      "Kananjalo aSizanga Sithumele Mthunywa ngaphambi kwakho (Muhammad) koko Samtyhilela ukuba: akukho thixo wumbi ngaphandle kwaM, Khonzani Mna ke",
      "Ukanti bathi: “USolubabalo Uzele unyana.” Makazukiswe Yena, ukusuka apho bona abo kuthiwa ngoonyana baKhe, zizicaka zaKhe ezihloniphekileyo",
      "Bona (abo bazizicaka zaKhe) abathethi kuqala kunaYe de kuthethe Yena yaye benza ngokomyalelo waKhe",
      "Uyakwazi okungaphambili kubo, nokungasemva kwabo, ukanti angekhe bacengele nabani na ngaphandle kwalowo Akholisekileyo nguye. Kananjalo bema phambi kwaKhe ngentlonipho ngenxa yokuMoyika Yena",
      "Ke kaloku nabani na kubo ongathi: “Inene mna ndinguthixo ngaphandle kwaKhe (uAllâh),” Lowo Singambuyekeza ngesiHogo. Sibabuyekeza kanjalo ke abagabadeli",
      "Ingaba abo bangakholwayo abaqondi na ukuba amazulu nomhlaba ayedityanisiwe eyinto enye. Saza Thina Sawahlukanisa, Senza yonke into ephilayo ngamanzi, kanti abakholwa na",
      "Kananjalo Sibeke emhlabeni iintaba eziqinileyo, kuba hleze (umhlaba) uphephuke nabo. Saza Sabeka apho iindlela ezinkulu ekugqithwa ngazo khon’ukuze bakhokeleleke",
      "Ke kaloku Senza isibhakabhaka saba luphahla olukhuselekileyo, kodwa bona, kwimiqondiso yaso bayatshikila bafulathele",
      "Yaye nguYe Odale ubusuku nemini, nelanga nenyanga, nganye kuzo ijikeleza kwisijikelezisi sayo",
      "Kananjalo aSizanga senze namnye kubantu ukuba angafi ngaphambili kunawe (wena Muhammad). Ingaba usakufa wena baza kuphila ngonaphakade bona",
      "Wonke umntu uza kukungcamla ukufa, kananjalo Siya kwenza uvavanyo kuni ngokungendawo nangokulungileyo. Ukanti kuThi kulapho (niza) kubuyela khona",
      "Ke bona abo bangakholwayo xa bekubona, (Muhammad) abakuthatheli ntweni ngaphandle kokukugxeka, (besithi): “Ingaba lo ngulowo ukhankanya oothixo benu?” Ukanti bona xa kukhankanywa uSozinceba, abakholwa",
      "Umntu wadalwa waba sisingxami, (wangabi namonde). Ndiza kunibonisa ke imiqondiso yaM (impindezelo), ningaNdiceli ngokungxama",
      "Kananjalo bathi: “Siya kuba nini na esi sithembiso, ukuba nithetha inyaniso?”",
      "Akwaba abo bangakholwayo bebelazi ixesha abangayi kukwazi ngalo ukubuyisa umva uMlilo ebusweni babo okanye emiqolo yabo kwanokuba abayi kuncedwa nakuncedwa",
      "Ukusuka apho liya kubafikela bengalindelanga libamangalise, yaye abayi kukwazi ukulishenxisa, bengayi kumelwa nakumelwa",
      "Inene abaThunywa (abaninzi) bagculelwa ngaphambi kwakho (wena Muhammad) kodwa abagculeli (abo) baye barhangqelwa ngoko kugculela kwabo",
      "Yithi: “Ngubani na onganikhusela ebusuku okanye emini kuSozinceba?” kodwa bona bayayifulathela inkumbulo yeNkosi yabo",
      "Ingaba banabanye oothixo abanokubakhusela kuThi? Abanawo nje amandla okubakhusela, bengekhe (kwabona) bakhuseleke kuThi",
      "Nakanye, Thina Sinike ubunewunewu bobomi beli hlabathi kula madoda noyise bawo lada ixesha laya liba lide kubo. Ababoni na bona ukuba siya siwucutha ngokuwucutha umhlaba ngokwemida yawo? Ingaba ngabo na abaza kuba noloyiso",
      "Yithi (Muhammad): “Mna ndilumkisa kuphela ngesiTyhilelo (esivela kuAllâh) kodwa izithulu aziluva ubizo xa zilunyukiswa",
      "Ke kaloku xa umfutho (nje) wesohlwayo seNkosi yakho unokubarheca, angekhe bangathi, “Yeha kuthi! Inene, thina besingabenzi bobubi.”",
      "Ke kaloku Siza kumisela umthetho wokulingana wobulungisa ngoMhla woVuko, yaye akukho bani uza kuphathwa ngokungenabulungisa nangantoni na. Ke kaloku ukuba kuthe kwakho ubunzima (bezenzo ezilungileyo nokuba zezingalunganga) obungangobekhozo lwemostadi. Siya kubuzisa (obo bunzima ngaphambili). Sanele Thina Sisedwa ukufaka embuzweni",
      "Inene Thina Sanika uMûsâ noHârûn inqobo (yokwahlula phakathi kokulungileyo nokungalunganga), nokukhanya okukhazimlayo nenkumbuzo kumalungisa",
      "Abo bayoyikayo iNkosi yabo bengaYiboni nokuYibona, bona bayayoyika neYure",
      "Le ‘Kur’ân ngumyalezo osikelelekileyo eSiwuthumele phantsi (emhlabeni). Ingaba niza kuyiphika",
      "Kananjalo inene Thina Sanika uIbrâhîm ugwebo olulungileyo mandulo, yaye Thina Sasisazi kakhulu ngaye",
      "Yabona wathi kutata wakhe nakubantu bakubo: “Yeyantoni na le mifanekiso iqingqiweyo nizinikele kangaka kuyo?”",
      "Bathi bona: “Thina safumana oobawo bethu bekhonza yona.”",
      "Wathi yena: “Inene nina noobawo benu nanisekulahlekeni okucacileyo.”",
      "Bathi bona: “Ingaba wena usizele nenyaniso na, okanye ungomnye wabo bagculelayo kusini na?”",
      "Wathi yena: “Nakanye ukusuka apho, iNkosi yenu yiNkosi yamazulu nomhlaba, Eyadala bona, mna ke mayela noko ndingomye wamangqina.”",
      "Ke kaloku (mna ndifunga) ngoAllâh, ndiya kuqulunqa icebo ngokuchasene nemifanekiso eqingqiweyo yenu nisakuba nimkile nina",
      "Wayaphula ke (loo mifanekiso iqingqiweyo) yaba ziingceba (yonke) kwashiyeka owona mkhulu kuyo, khona ukuze babuyele kuwo (ngemibuzo)",
      "Bathi bona: Ngubani owenze le nto koothixo bethu? Inene yena ngomnye wabagabadeli.”",
      "Bathi: “Sikhe seva enye indodana ithetha ngokuchasene nabo, ebizwa ngokuba nguIbrâhîm.”",
      "Bathi: “Mziseni phambi kwamehlo wabantu, ukuze babe nobungqina.”",
      "Bathi: “Ingaba wena ungulo wenze le nto (imbi kangaka) koothixo bethu, hini na wena Ibrâhîm?”",
      "Wathi yena: “Nakanye, ingasuka nje ibe ngulo umkhulu kunabo owenze loo nto, ngoko ke buzani kubo ukuba (bayakwazi) ukuthetha",
      "Ke kaloku bajongana bathi omnye komnye: “Inene nina ningabenzi bobubi.”",
      "Baphinda barhoxa (besithi) “Uyayazi nje (nawe) into yokuba ezi (zithixo) azithethi!”",
      "Wathi yena: “Ke ngoku nina niyikhonza (njani) endaweni ka-Allâh into engenaluncedo ingekhe inenze bungozi konke- konke?”",
      "Mkani nina nezo nto nizinqulayo ngaphandle koAllâh! Kanti aninangqondo na?”",
      "Bathi bona: “Mtshiseni nincedise oothixo benu ukuba kukho into ekufuneka niyenzile",
      "Thina (SinguAllâh) Sathi: “Phola wena mlilo, usindise uIbrâhîm!”",
      "Ke kaloku babefuna ukumonzakalisa, kodwa Thina Sabenza baba ngabona balahlekelwa kakhulu",
      "Samhlangula ke yena (uIbrâhîm) noLût Sabasa kwilizwe eSalithamsanqelisela indalo yonke",
      "Ke kaloku Sampha uIs-hâ’k (uIsake) nomzukulwana uYa’kûb (uYakobi) ngamnye kubo Samenza waba ngcwele",
      "Kananjalo Sabenza iinkokeli, bakhokela (uluntu) ngomyalelo weThu, yaye Satyhila kubo ukwenziwa kwemisebenzi elungileyo, ukumiselwa kweSalâh nokunikelwa kweZakâh yaye babengabanquli beThu",
      "Ukanti uLût, Samnika ukugweba nolwazi, Samsindisa esixekweni esasisenza izenzo ezingcolileyo. Inene, bona babengabantu bokungcola, bengathobeli konke-konke",
      "Ke kaloku Samngenisa encebeni yeThu. Inene, yena wayengomnye wamalungisa",
      "Yabona wathi uNûh esakukhala (kuAllâh) mandulo Samphendula, Samsindisa yena nosapho lwakhe kwisibetho esikhulu (unogumbe)",
      "Kananjalo Samncedayena(ukumkhupha) kubantuababephika imiqondiso yeThu. Inene bona yayingabantu ababengcolile, ngoko ke Sabarhaxisa bonke",
      "NoDâwûd (uDavide) noSulaymân (uSolomon) xa babenika isigwebo kwityala lentsimi eyadliwa zizimvu zabantu abathile ngobusuku; Thina ke SaSikho ekugwebeni kwabo",
      "Ke kaloku Samenza uSulaymân ukuba aliqonde ityala; ukanti ngamnye kubo Samnika ugwebo nolwazi. Kananjalo Senza iintaba ukuba (ziSidumise) kunye noDâwûd ndawonye neentaka. Kanti Sakwenza (oko)",
      "Thina ke Samfundisa ukwenziwa kwezigcina-sifuba (impahla yokulwa) khona ukuze nizikhusele kutshaba lwenu emfazweni. Ngoko ke ingaba niza kubulela",
      "Ukanti kuSulaymân Senza umoya ovuthuza ngamandla ukuba uhambe ngokomyalelo wakhe ukuya ngasemhlabeni esasiwusikelele. Yaye Thina Sazi zonke izinto",
      "Kanti kumashayâtîn (ooSathana) kwakukho lawo ayemntywilela3 esenza neminye imisebenzi engaphandle kwalowo. Ke kaloku Thina SaSingabakhuseli bawo",
      "Kanti ke uAyyûbh (uYobhi), ukukhala kwakhe eNkosini yakhe (esithi), “Imbandezelo indifumene Wena ke UnguSozinceba wabo banenceba.”",
      "Ke Thina Samphendula Sakususa oko kwakumthwaxa kuyimbandezelo. Sambuyisela kwakhona usapho lwakhe kunye nezinye izinto ezinjengezo, oko kwaba yinceba evela kuThi nenkumbuzo kubo bonke abo bakhonza Thina",
      "Kananjalo uIsmâ’îl (uIshmayeli), noIdrîs (uEnoki) noDthul- kifl (uIsaya): bonke be babengabanye ababenomonde, (benyamezela)",
      "Ke kaloku Sabangenisa encebeni yeThu. Inene bona babengabakumalungisa",
      "Nendoda yentlanzi (uYûnus), ukuhamba kwakhe enomsindo, ecinga ukuba aSinakummisela nantoni na. Ke kaloku yena wakhala esithokothokweni sobunyama, (wathi): “Akukho thixo wumbi ngaphandle kwaKho; uzuko lolwaKho. Inene mna ndibe ngomnye wabenzi bobubi.”",
      "Samphulaphula ke Samsindisa embandezelweni. Siwasindisa kanjalo ke amakholwa",
      "NoZakariyyâ (uZakariya) ukukhala kwakhe eNkosini yakhe: “O Nkosi yam! Ungandiyeki ndindedwa (ndingenamntwana) Ekubeni ukuba Wena Uyeyona Ndlamafa Ilungileyo kwiindlamafa.”",
      "Samphendula ke kwisikhalo sakhe, Sampha uYahyâ (uYohane), Samphilisa umkakhe (wakwazi ukufumana umntwana) wakhe. Inene, bona babengxama ukwenza izenzo ezilungileyo, bethandaza kuThi benethemba noloyiko yaye kuThi babezinikele ngokuzithobileyo",
      "(Khankanya) nalowo wabugcinayo ubunyulu bakhe (uMaryam), Thina ke Savuthela okomoya wethu kuye4 Saza Samenza yena nonyana wakhe baba ngumqondiso endalweni",
      "Inene esi sizwe senu yinkolo enye yaye Mna ndiyiNkosi yenu, khonzani Mna ke",
      "Kodwa baqhekeka bahlukana phakathi kwabo ngokuphathelene nenkolo yabo. (Kanti) baza kubuyela kuThi bonke",
      "Ke kaloku lowo wenza izenzo ezilungileyo lo gama ekholwa, imizamo yakhe ayiyi kuphikwa, yaye inene Thina SingabaBhali bayo",
      "Akuvumelekanga nasiphi na isixeko kwesazitshabalalisayo ukuba zingaphinda zibuyele (ebomini) kwakhona",
      "De uYa’jûj (uGogi) noMa’jûj (uMagogi) bakhululwe baze behle kuzo zonke iinduli",
      "Ke kaloku isithembiso senene siza kuya sisondela, kananjalo niya kuwabona amehlo abangakholwayo ejamile ndlaa ngoloyiko (besithi): “Yeha kuthi! Inene thina zanga sikunanze oku nakanye thina sasingabenzi bobubi.”",
      "Inene nina bangakholwayo noko nikunqulayo ngaphandle koAllâh, niya kuba ziinkuni (zoMlilo) wesiHogo yaye niya kungeniswa kuso",
      "Ukuba ngaba ezi zithixo bezingoothixo (bokwenyani) bebengazi kungeniswa kuso (isiHogo), yaye bonke baya kuhlala apho kuso (ngonaphakade)",
      "Kuso, apho baya kuphefumla ngesingqala nomgqumo ukanti phakathi apho abayi kuva nto (ngeendlebe)",
      "Inene bona abo umvuzo wabo olungileyo uya kuba uphumile kuThi. Ke bona kuwo (uMlilo wesiHogo) baya kususwa babe kude lee",
      "Abayi kuva nesincinane isandi sawo (uMlilo wesiHogo), lo gama baya kuba behleli apho imiphefulo yabo inqwenela ukuhlala khona",
      "Uloyiko olukhulu (loMhla wokugqibela) aluyi kubaxhalabisa bona, yaye iingelosi ziya kudibana nabo, (zisithi): “Le yiloo Mini yenu enanithenjiswe ngayo”",
      "IMini apho Siya kulisonga izulu libe ngathi liphepha lokubhala elisongwayo. Njengoko Saqala indalo yokuqala, Siya kuyiphinda kwakhona. Sisithembiso esisisibophelelo kuThi (eso). Inene, Thina Siya kukwenza oko",
      "Ke kaloku Sele Sibhalile eNcwadini (yeeNdumiso) emva kokuba sele kukhankanyiwe okokuba ilizwe (lasePaladesi) liya kudliwa ilifa zizicaka zaM ezingamalungisa",
      "Inene kule (‘Kur’ân) kukho umyalezo kubantu bonqulo",
      "Kananjalo wena (Muhammad) aSikuthumelelanga nto yimbi ngaphandle kokuba ube yinceba kwi-’Alamin (ebantwini bonke nakwindalo ngokubanzi)",
      "Yithi, “Kutyhiliwe kum okokuba uThixo wenu nguThixo Omnye (jwi); ingaba ke nina niza kuba ngawo amaMuslim?”",
      "Kodwa ke ukuba bayatshikila bafulathele, yithi wena, “Mna ndivakalisile kuni nonke ngokulinganayo. Kananjalo andazi nokuba kusekude okanye sele kukufutshane na oko nithenjiswe ngako. (kusisohlwayo)",
      "Inene Yena Uyakwazi okuthethwayo, Ekwazi noko nikufihlayo",
      "Yaye andazi mna, mhlawumbi kusenokwenzeka ukuba kuthi kanti luvavanyo lwenu (olu) nolonwabo lwethutyana.”",
      "(UMprofeti) wathi yena: “Nkosi yam, gweba (phakathi kwethu) ngenyaniso. Kananjalo iNkosi yethu nguSolubabalo, lolwaKhe uncedo olufunwayo ngokuchasene noko nikuchazayo6.”"
    ]
  },
  {
    "chapter": 22,
    "versesCount": 78,
    "verses": [
      "Hini na nina bantu! Yoyikani iNkosi yenu. Inene ukunyikima kweYure yeyona nto imbi",
      "NgeMini eniya kuyibona ngayo, wonke umama oncancisayo uya kulibala ngokuncancisa kwakhe, yaye wonke omithiyo (ngaloo Mini) uya kuwisa phantsi (loo) mthwalo wakhe, uze ubone abantu bekwimo yokunxila, benganxilanga, kodwa siya kuba buhlungu isohlwayo sika-Allâh",
      "Ke kaloku phakathi kwabantu kukho lowo unamaphike ngokuphathelele kuAllâh, engenalwazi, elandela wonke uShaytân onobuvukeli",
      "Sele kumiselwe ngaye okokuba nabani na lowo ulandela yena uya kumlahlekisa yena yaye uya kumkhokelela kwisohlwayo seDangatya (loMlilo)",
      "Hini na bantu! Ukuba ningaba neentandabuzo mayela noVuko, yazini okokuba Sanidala ngothuli, emva koko ngeqabaza lembewu yomntu, emva koko ngehlwili, nangesihlunu senyama, esinxalenye yaso ibumbekileyo, enye yaso ingabumbekanga khon’ukuze Sinibonise. Kananjalo Sihlalisa esibelekweni lowo Sithandileyo ixesha elithile, Size Sinikhuphe ngaphandle niziintsana, Siphinde sinikhulise khon’ukuze nifikelele exesheni lenu lokuvuthwa. Kananjalo phakathi kwenu kukho lowo uye athatyathwe kukufa (eselula) ukanti phakathi kwenu kukho lowo uye abuyiselwe ekwaluphaleni okuyimbandezelo, khon’ukuze angazi nento le. Ke kaloku niyawubona umhlaba uludlolo, kodwa uthi SiSakuthulula imvula phezu kwawo uvuseleleke udumbe uhlume zonke (izinto) ezintle (zohlaza)",
      "Oko kungenxa yokuba uAllâh: UyiNyaniso, yaye nguYe Onika ubomi kwabafileyo, ikwanguYe Onamandla ngaphezulu kwezinto zonke",
      "Inene yona iYure iyeza, akukho kuthandabuza ngayo; yaye inene, uAllâh Uza kubavusa abo basemangcwabeni",
      "Ke kaloku phakathi kwabantu kukho lowo uxoxayo ngoAllâh engenalo nolwazi okanye isiKhokelo, okanye iNcwadi emnika ukukhanya (evela kuAllâh)",
      "Ejika intamo yakhe (ngekratshi) elahlekisa (abantu) eNdleleni ka-Allâh. Okwakhe kweli hlabathi lihlazo, yaye Siya kumenza angcamle isohlwayo soMlilo otshisayo ngoMhla woVuko",
      "(Kuya kuthiwa kuye): “Oku koko kwenziwa zizandla zakho ngokuba uAllâh Akazanga Wangabi nabulungisa kwizicaka (zaKhe).”",
      "Kananjalo phakathi kwabantu kukho lowo unqula uAllâh emngciphekweni. Ukuba uthe wachukunyiswa kokulungileyo, uyaqiniseka (ukuMthemba uAllâh) kodwa athi esakufunyanwa yintshutshiso, bujike ubuso bakhe (ayilahle i-Islam). Yena ulahlekelwe kweli hlabathi nakuBomi oBuzayo. Oko ke yiyona lahleko icacileyo",
      "Yena ubiza koko kungekhe kumzuzise nto kungekhe kumonzakalise ngaphandle koAllâh, oko kukulahleka okugqithisileyo",
      "Yena ubiza kulowo ukonzakala kwakhe kusondeleyo kunenzuzo yakhe: hayi ukungcola komkhuseli (wakhe), hayi ukungcola kukagxa wakhe",
      "Inene uAllâh Uza kubangenisa abo bakholwayo benza izenzo ezilungileyo eMiyezweni ekumpompoza imilambo ngaphantsi kwayo. Inene, uAllâh Wenza oko Akuthandileyo",
      "Nabani na lowo ucinga ukuba uAllâh Akanakumxhasa (uMuhammad) kweli hlabathi nakuBomi oBuzayo makolule intambo ibe nde iye kutsho emqadini, anqamle (umphefumlo wakhe), makajonge ke ukuba: ingaba loo nzame yakhe iza kukususa na oko kugqwagqwazela kwakhe (ngumsindo)",
      "Ngoko ke Siyithumele kanjalo (le ‘Kur’ân) ukuba ibe ngumqondiso ocacileyo, Inene uAllâh Ukhokela lowo Athandileyo (ukumkhokela)",
      "Inene, abo bakholwayo nabo babengamaYuda namaSabhiya namaKhristu neZazi (ZaseMpumalanga) nabo bayamanisa amahlulelane kuAllâh, uAllâh Uza kugweba phakathi kwabo ngoMhla woVuko. Inene uAllâh UliNgqina ngaphezulu kwezinto zonke",
      "Akuboni na okokuba kuAllâh kuqubuda wonke ubani osemazulwini nasemhlabeni, ilanga, inyanga, iinkwenkwezi, iintaba, imithi, izidalwa ezinyakazayo nabantu abaninzi? Kodwa ke kwabaninzi isohlwayo siya kufaneleka. Kananjalo lowo uya kuhlaziswa nguAllâh akuyi kubakho bani uya kumnika intlonipheko. Inene uAllâh Wenza Akuthandileyo",
      "Aba ke ngabachasi ababini abaphikisanayo ngeNkosi yabo. Kodwa abo bangakholwayo baya kuba sele bezisikele izambatho zoMlilo. Okuya kugalelwa ezintlokweni zabo iya kuba ngamanzi abuxulayo",
      "Ekuya kunyityilikiswa ngawo oko kuseziswini zabo ndawonye nezikhumba zabo",
      "Kananjalo baya kuba nezinti zeentsimbi abaza kubethwa ngazo",
      "Maxa onke bezama ukuphuncula apho entuthumbeni, baya kubuyiselwa kwakuyo, yaye (kuya kuthiwa): “Ngcamlani ke isohlwayo soMlilo oTshisayo!”",
      "Inene uAllâh Uya kubangenisa abo bakholwayo benza izenzo ezilungileyo, eMiyezweni ekumpompoza imilambo ngaphantsi kwayo. Baya kuhonjiswa apho ngezacholo zegolide nezeperile, kananjalo izambatho zabo apho ziya kuba yisilika",
      "Kaloku bona (ehlabathini) babekhokelwa ziintetho ezilungileyo yaye bona babekhokelwa kwindlela (ka-Allâh) Wokudunyiswa",
      "Inene abo bangakholwayo baze bathintele abantu (bangangeni) eNdleleni ka-Allâh naseMasjid al-Harâm, (iKa’bha) eSayenzela abantu (bonke) ngokulinganayo, abahlala kuyo nongowangaphandle. Ke kaloku lowo uthe wazimisela ukuphambuka (enkolweni yeIslam) ngaphakathi apho okanye enze ubugwenxa Thina Siya kumenza angcamle isohlwayo esibuhlungu",
      "Khumbula ukuba Sabonisa uIbrâhîm isiza seNdlu eNgcwele (iKa’bha) (SiSithi kuye): “Ungayamanisi nantoni na kuM (uyinqule naM), kananjalo hlambulula iNdlu yaM (uyihlambululele) abo benza iTawâf1 ndawonye nabo bema ngeenyawo (bathandaze) nabo bagobayo baqubude kuyo",
      "Vakalisa ebantwini iHajji (uHambo oluNgcwele; baya kuza kuwe ngeenyawo bekhwele zonke iinkamela ezinqinileyo yaye baya kuza bevela kuzo zonke iinyoba)",
      "Khona ukuze bangqine ngeenzuzo ezizezabo ukhankanye kananjalo igama lika-Allâh ngeentsuku ezaziwayo ngoko Ababonelele ngako kuzizilwanyana (zeminikelo) Yidlani ke kuzo nondle nabaxhwalekileyo nabangamahlwempu",
      "Ke kaloku mabafezekise amaxanduva abo (eHajji) benze izifungo zabo, bajikeleze umzi wakudala iKa’bha",
      "Loo (maxanduva eHajji kunyanzelekile enzelwe ukukholisa uAllâh), kanti nabani na oxabisa izenzo (zonqulo) ezingcwele zika-Allâh kulunge kakhulu oko kuye emehlweni eNkosi yakhe. Kananjalo okuvumelekileyo kuni zizilwanyana ezitya ingca, ngaphandle kwezo zicengceleziweyo kuni2. Ngoko ke kuphepheni ukungcola kwezithixo niyiphephe nentetho ebubuxoki",
      "Tyekelani ngakuAllâh ningayamanisi nto kuYe. Lowo wayamanisa (izithixo) kuAllâh ufana nokuba uwe esibhakabhakeni waza waxhwilwa ziintaka okanye ngumoya wamthwala waya kumbeka ezantsi kwindawo ekude",
      "Ngoko ke lowo uxabisa imifuziselo (izenzo zonqulo) ka- Allâh inene, oko kusuka ebunyulwini beentliziyo",
      "Kuzo(izilwanyanazeminikelo)kukhoiinzuzozenuokwexesha elimisiweyo, emva koko ziye ziziselwe ukunikelwa eNdlwini yakudala (iHarâm, ummandla oNgcwele eMakkah)",
      "Ke kaloku kwisizwe ngasinye Simisele amasiko enkolo, khon’ukuze apho kuwo bakhankanye igama lika-Allâh phezu kwesilwanyana (Yena uAllâh) Abanikele ukuba sibe kukudla kubo. Kananjalo uThixo wenu nguThixo oMnye, ngoko ke zinikeleni kuYe, kananjalo wena (Muhammad) nika iindaba ezivuyisayo kwabathobekileyo",
      "Abantliziyo zabo zizala luloyiko xa kukhankanywa uAllâh, bazebabenomondengokokubathwaxayo, babebengabamiseli beSalâh, nabo bachitha (kumalizo) oko Sibaphe kona",
      "Ke kaloku iinkamela neenkomo Sizonyulele nina njengeminye yemiqondiso ka-Allâh; kuzo apho kukho okulungileyo. Ngoko ke khankanyani igama lika-Allâh phezu kwazo xa zidweliselwe (ukunikezelwa); naxa sele zifile zilele ngamacala azo, yidlani ke kuzo, nondle nabasweleyo nongqibayo. Ngolo hlobo ke Sizenze zaba phantsi kwenu khona ukuze nibe nombulelo",
      "Asiyonyama yazo, ingelogazi lazo elifikelela kuAllâh, koko bubunyulu obuvela kuni obufikelelayo kuYe. Ngolo hlobo ke Sizenze zaphantsi kwenu ukuze niMenze Mkhulu uAllâh ngokunikhokela kwaKhe. Nika iindaba ezivuyisayo ke (Muhammad) kubenzi bokulungileyo",
      "Inene, uAllâh Uyabakhusela abo bakholwayo. Inene, uAllâh Akathandi namnye kwabanobungcatshi abangenambulelo kuAllâh",
      "Ilungelo lokulwa (ngokuchasene nabangakholwayo) Linikiwe kwabo balwa ngenxa yokuba benziwe ubugwenxa; yaye inene, uAllâh Uyakwazi ukubanika uloyiso",
      "(Bona)ngabobayabakhutshwakumawabokungengabulungisa kodwa ngenxa yokuba besithi: “INkosi yethu nguAllâh.” Kananjalo ukuba ngaba uAllâh Ebengaphenyi abantu ngabanye, bekuya kudilika imizi yokuhlala oonongendi, iicawa, iitempile zamaYuda, neemasjid apho igama lika-Allâh likhankanywa khona kakhulu (lidunyiswe). Kwaye uAllâh Uza kubaxhasa ngenene abo baMxhasayo. Inene uAllâh Unamandla yaye Mkhulu, Unobunganga",
      "Abo bathi xa Sibanike igunya emhlabeni, bamisele iSalâh, banikele ngeZakâh bayalele ukwenziwa kokulungileyo, balele okungalunganga. Kananjalo isiphumo sezinto (zonke) sesika-Allâh",
      "Kanti ke ukuba bayakuphikisa wena (Muhammad) benza njalo nabantu bakwaNûh, abakwa’Ad nabakwaThamûd ababengaphambili kunabo",
      "Nabantu bakwaIbrâhîm nabantu bakwaLût",
      "Nabemi bakwaMidiyani. Kananjalo uMûsâ waye waphikwa, Ndaza ke Mna Ndalolula ulonwabo lwabangakholwayo; Ndabuya Ndabahlasela. Kwaba njani ukuba kubi ke ukubohlwaya kwaM",
      "Zingaphi izixeko eSazitshabalalisayo lo gama zazisenza ububi ke kaloku (kungoku nje) zawa zatshabalala. Kanti mangaphi) amaqula ashiywayo? (emangaphi) wona amabhotwe aphakamileyo awayo",
      "Abahamba-hambi na ehlabathini (babone), ingaba banazo iintliziyo zokuqiqa neendlebe zokuva? Inene ayingomehlo aye abe nobumfama, koko ziintliziyo ezisezifubeni eziye zibe nobumfama",
      "Kananjalo bakucela ukuba ukhawulezise ngesohlwayo! Ke Yena uAllâh Akasileli kwesaKhe isithembiso. Kananjalo inene imini (enye) eNkosini yakho injengeminyaka eliwaka yaleyo niyibalayo",
      "Ke kaloku zininzi izixeko eNdazimelayo (aNdazitshabalalisa) lo gama zazizinikele ebugwenxeni. Kodwa ekugqibeleni Ndazihlasela, Ukanti kukuM apho kuza kubuyelwa khona",
      "Yithi: “Hini na bantu, Mna ndinguMlumkisi ocacileyo kuphela kuni.”",
      "Abo bakholiweyo benza izenzo zobulungisa okwabo luxolelo nembonelelo exabisekileyo",
      "Kodwa bona abo baya bazabalaza ngokuchasene neeVesi zeThu, (befuna) ukuzenza zingaphumeleli abo ngamadlelane oMlilo wesiHogo",
      "Kananjalo aSizanga Sithumele nawuphi na uMthunywa okanye umprofeti ngaphambili kunawe Singamthumeleli ukuba athi xa ethetha (okanye ecengceleza) uShaytân ajule (ukungaqondakali kwento ayithethayo). Kodwa uAllâh Uyakutshabalalisa oko kujulwa nguShaytân. Ke kaloku uAllâh Wenza iiVesi zaKhe zithi Ngqo. Yaye uAllâh nguSolwazi, uSobulumko",
      "Khon’ukuzeYena (uAllâh) EnzeokokujulwanguShaytânkube luvavanyo kwabo bantliziyo zabo zinesifo (sobuhanahanisi) nabantliziyo zabo ziqaqadekileyo. Kananjalo, abenzi bobubi basekuphambukeni okukude (kakhulu)",
      "Khon’ ukuze abo banikwe ulwazi bazi okokuba (le ‘Kur’ân) iyinyaniso evela eNkosini yakho, baze bakholwe kuyo, neentliziyo zabo zizinikele kuyo ngokuzithobileyo. Kananjalo inene, uAllâh nguMkhokeli wabo bakholwayo, (yaye) Ubakhokelela eNdleleni ethe Tye",
      "Abo bangakholwayo asokuze bayeke ukuba neentandabuzo ngayo (i’Kur’ân) kude kufike iYure ngequbuliso phezu kwabo, kungenjalo bafikelwe sisohlwayo seMini ekungayi kuphinda kubekho busuku emva kwayo (uMhla woMgwebo)",
      "Ulongamelo ngayo loo Mini luya kuba loluka-Allâh. Yena ke Uya kugweba phakathi kwabo. Abo bakholwayo benza izenzo ezilungileyo baya kuba seMiyezweni yolonwabo",
      "Ke bona abo bangakholwayo baphika nemiqondiso yeThu okwabo iya kuba sisohlwayo esinyelisayo",
      "Abo bafudukayo ngenxa ka-Allâh baza emva koko babulawa okanye babhubha, inene, uAllâh Uza kubabonelela ngembonelelo elungileyo. Yaye nguAllâh eneneni OngoYena Ulungileyo ukunika iimbonenelelo",
      "Inene,Yena Uyakubangenisangesangoabayakukholisekalilo, yaye inene, uAllâh ngenene nguSolwazi, uSokunyamezela",
      "Oko (kunjalo). Yaye lowo uthe waphindisa ngokufana noko waviswa ubuhlungu ngako, aze aphinde kwakhona enziwe ububi, uAllâh Uya kumnceda ngenene yena. Inene uAllâh nguMxoleli, uSozinceba",
      "Oko kungenxa yokuba uAllâh Uguqula ubusuku bube yimini, Aguqule imini ibe bubusuku. Inene, uAllâh nguSokuva, uSokubona",
      "Oko kungenxa yokuba uAllâh Yena yiNyaniso, ukanti oko babiza kuko ngaphandle kwaKhe bubuxoki, ngenxa yokuba uAllâh Uphakamile Mkhulu",
      "Akuboni na ukuba uAllâh Uthumela imvula ivela esibhakabhakeni uze umhlaba ube luhlaza? Inene uAllâh UnobuBele Unolwazi",
      "KokwaKhe (konke) okusemazulwini nasemhlabeni, inene uAllâh sisiTyebi, (akukho nto Ayisweleyo) Ufanelwe kukudunyiswa",
      "Akuboni na ukuba uAllâh Wenze yaba ngaphantsi kwenu yonke into esemhlabeni neenqanawa zibaleka zinqumle ulwandle ngomyalelo waKhe? Kwanokuba Ubamba isibhakabhaka ukuba singawi phezu komhlaba, ngaphandle kwemvume yaKhe. Inene, uAllâh kubantu, Unobubele, nguSozinceba",
      "NguYe, Owaninika ubomi, noza kunenza nife, kwaye Usaya kuphinda Aninike ubomi kwakhona. Inene, umntu akanambulelo",
      "Kwisizwe ngasinye Siyalele iinkonzo zenkolo amabazenze. Ngoko ke (wena Muhammad) bona (abangakholwayo) mabangaphikisani nawe ngombandela (lowo weenkonzo) koko bamemele eNkosini yakho. Inene wena useNdleleni ethe Tye",
      "Ukuba bayaphikisana nawe ke, yithi: “UAllâh Wazi ngcono ngoko nikwenzayo.”",
      "UAllâh Uza kugweba phakathi kwenu ngoMhla woVuko ngoko naniphikisana ngako",
      "Akwazi na ukuba uAllâh Uyakwazi konke okusemazulwini nasemhlabeni? Inene, (konke) kuseNcwadini. Inene kulula oko kuAllâh",
      "Banqula ngaphandle koAllâh oko Angabathobelanga gunya ngako, noko bangenalwazi ngako; yaye kubenzi bobubi akuyi kubakho mncedi",
      "Ke kaloku xa iiVesi zeThu ezicacileyo zicengcelezwa kubo, uya kuphawula ukuziphika ebusweni babo bangakholwayo! Bona kukancinane nje ukuba basuke bahlasele ngobubhovubhovu babo abo bacengceleza iiVesi zeThu kubo. Yithi ke “Ndinganixelela ngeyona nto imbi kunene kunaleyo? NguMlilo (wesiHogo) lowo uAllâh Athembise ngawo kwabo bangakholwayo, asisesibi ngako eso siphelo sohambo.”",
      "Hini na nina bantu! Umzekeliso sele wenziwe, phulaphulani kuwo ke ngoko. Inene abo nibathandazayo ngaphandle koAllâh abasokuze badale (nento encinane engangayo) nempukane, enokuba bebengade bayihlanganele bonke. Kanti ukuba impukane ingeba intwanana encinane kubo, abangekhe bayifumane kuyo. Abanto yanto abo kuleqekwa emva kwabo nabo baleqa emvakwabo",
      "AbaMxabisanga uAllâh ngexabiso elilungileyo. Inene uAllâh Uqinile, Unamandla",
      "UAllâh Ukhetha izithunywa kwiingelosi. Nakubantu. Inene uAllâh nguSokuva, uSokubona",
      "Uyakwazi okungaphambili kubo, nokungemva kubo. Kananjalo kuAllâh kubuyela zonke izinto",
      "Hini na nina bakholwayo! Qubudani phantsi nikhonze iNkosi yenu, nenze okulungileyo khon’ukuze niphumelele",
      "Zabalazani kananjalo eNdleleni ka-Allâh njengoko nifanele ukuzabalaza. Yena Unikhethile yaye yena Akanenzelanga bunzima enkolweni. (Ngapha koko le) yinkolo katata wenu, uIbrâhîm. Yena wanithiya ukuba ningama”Muslim” kwamandulo (kwiziBhalo zamandulo) nakwesi (siTyhilelo) khon’ukuze Mthunywa abe liNgqina phezu kwenu, nize nina nibe ngamagqina phezu kwabantu. Ngoko ke yenzani iSalâh. Ninikele ngeZakâh nibambelele nkqi kuAllâh. Yena nguMlondolozi wenu; kananjalo Yena nguMkhuseli Omkhulu noMncedi Ogqibeleleyo"
    ]
  },
  {
    "chapter": 23,
    "versesCount": 118,
    "verses": [
      "Abaphumeleleyo ngokwenene ngamakholwa",
      "Abo benza iSalâh yabo ngokuzithobileyo",
      "Nabo bazikhwebulayo kwintetho ekukungcola",
      "Nabo bahlawula iZakâh (rhoqo)",
      "Nabo balondoloza iindawo zabo ezinqabileyo ekungcoleni",
      "Ngaphandle kwakubafazi babo okanye kwabo izandla zabo zokunene zibabambileyo, kuba ngenene bona abayi kubekwa tyala",
      "Kodwa lowo ufuna okungaphaya kunoko, abanjalo ke ngabagabadeli",
      "Ke bona abo bathembakalayo kwizithembiso zabo nakoko bakugcinisiweyo",
      "Nabo balondoloza iiSalâh zabo (ngononophelo olungqongqo)",
      "Aba ke ngabona zindlalifa zokwenyani",
      "Abaza kuyidla ilifa iFirdaws (iPaladesi). Bona baya kuhlala apho ngonaphakade",
      "Kananjalo inene Thina Samdala umntu ngengcucu yodongwe",
      "Emva koko Sambeka eliqabaza lembewu yomntu kwindawo ekhuselekileyo (isibeleko somfazi)",
      "Saza emva koko Senza iqabaza (elo) lembewu yomntu laba lihlwili elinamathelayo. Saphinda Senza iqabaza lembewu yomntu laba ligaqa (lesihlunu), Saza Senza egaqeni (elo) amathambo; Saza Sawagquma amathambo ngenyama; Saphinda Samphuhlisa waba sesinye isidalwa. Ngoko ke Usikelelekile uAllâh, Ongoyena Mdali Ugqibeleleyo kubadali",
      "Ukanti inene emva koko nisaza kufa",
      "Kananjalo inene nina, ngoMhla woVuko, niza kuvuswa",
      "Yaye Sidale phezu kwenu amazulu asixhenxe, ukanti aSizanga Thina Singabi nalwazi ngendalo (yeThu)",
      "Ke kaloku Sithumele imvula phantsi isuka esibhakabhakeni ingomlinganiselo ometiweyo, ize ihlale emhlabeni. Kanti ke Siyakwazi nokuyithabatha imke",
      "Kananjalo Sinenzele ngayo imiyezo yemithi yesundu nezidiliya ezineziqhamo ezininzi enizityayo",
      "Kananjalo (Sinihlumisele) umthi ophuma kwintaba yeSinayi ovelisa ioli nokudla (umnquma) enikutyayo",
      "Inene kuni ezilwanyaneni zemfuyo kukho isifundo (kuzo). Sinipha ukuba nisele koko kuvela eziswini zazo, yaye okwenu kuzo apho zizinto ezininzi eziyinzuzo kuni ukanti kwakuzo apho niyadla",
      "Ke kaloku apho ngazo nangeenqanawa niyathwalwa",
      "Inene Thina Sathumela uNûh kubantu bakubo, yaye wathi: “Hini na bantu bakuthi! Khonzani uAllâh! Aninaye omnye uthixo ngaphandle kwaKhe. Ingaba animoyiki na",
      "Kodwa iinkosi zabantu bakubo azanga zikholwe, zasuka zathi: “(UNûh) Akayonto yimbi ngaphandle kokuba ngumntu njengani, (koko) yena ufuna ukuzenza mkhulu kuni. Ukuba uAllâh Ebethandile, Ebeza kuthumela iingelosi. Asizanga khe siyive into enje koobawo mkhulu bethu bamandulo",
      "Yena yindoda ethwaxwe yimpambano, khanikhe nimlinde ithutyana.”",
      "UNûh wathi: “O Nkosi yam! Ndincede kuba bayandiphika mna.”",
      "Ke kaloku Satyhila kuye (Sathi): “Yakha inqanawa phantsi kwaMehlo eThu naphantsi kwesityhilelo seThu, Usakufika umyalelo weThu ke ngoko namanzi sele edyudyuza kwioven, wothabatha, ungenise kuyo (inqanawa) uhlobo ngalunye (ezidalweni), inkunzi nemazi nosapho lwakho, ngaphandle kwabo ilizwi seliphumile ngokuchasene nabo. Kananjalo uze ungathethi naM ngabo benza ubugwenxa; inene bona baza kurhaxiswa ngamanzi",
      "Usakuba ukhwele enqanaweni, wena nabo bakunye nawe, uze uthi: “Iindumiso zonke mazibe kuAllâh Osisindisileyo kubantu abenza ubugwenxa.”",
      "Uthi kananjalo: “Nkosi yam! Ndenze ndizinze endaweni esikelelekileyo yokuzinza, kuba Wena UngoYena Ulungileyo kwabazinzisa emhlabeni.”",
      "Inene kuko oku, kukho imiqondiso, Yaye inene Thina Siyazivavanya (izicaka zeThu)",
      "Emva kwabo savelisa isizukulwana sabanye (abantu)",
      "Ke kaloku Sathumela uMthunywa phakathi kwabo ophuma phakathi kwabo. Esithi: “Khonzani uAllâh; aninathixo wumbi ngaphandle kwaKhe; ingaba aniyi kuMoyika na?”",
      "abahloniphekileyo phakathi kwabantu bakubo ababengakholwa, bephika indibano yakuBomi oBuzayo lo gama Sasibaphe ubutyebi kubomi basemhlabeni bathi: “Lo akayonto ngaphandle kokuba yindoda efanayo nani. Udla oko nikudlayo nani ukanti usela oko nikuselayo nani",
      "Ke ngoko ukuba nikhe nathobela indoda efana nani, inene niya kuba ningabalahlekelwa",
      "Ingaba unithembisa ngokuba nisakuba nifile sele niluthuli namathambo niza kubuyiswa (niphile kwakhona)",
      "Kuxa iphi, kuxa iphi loo nto nithenjiswe ngayo (iMini yoMgwebo)",
      "Akukho nto (injalo) ngaphandle kobomi bethu beli hlabathi! Siyafa, siphile! Yaye asizi kuvuswa",
      "Kuphela yena yindoda eziqambele ubuxoki ngoAllâh, yaye asiyi kukholwa kuye thina.”",
      "Wathi yena: “O Nkosi yam! Ndincede kuba bayandiphika mna.”",
      "(UAllâh) Wathi: “Kungekudala baza kuzisola ngokuqinisekileyo.”",
      "Ngoko ke isohlwayo sababamba ngenyaniso, Saza Sabenza bangathi yinkunkuma yezityalo. Ngoko ke kude lee nabantu abenza ubugwenxa",
      "Emva kwabo Savelisa ezinye izizukulwana",
      "Akukho Sizwe singadlulisela ixesha laso phambili kunexesha laso (esilibekelweyo) singekhe sililibazise nokulilibazisa",
      "Ke kaloku Sathumela abathunywa beThu ngokulandelelana. Maxa onke kufika esizweni umThunywa waso babemphika, ke ngoko Sabenza ukuba balandelelane (kwintshabalalo), kananjalo Sabenza imbali. Ngoko ke kude lee nabantu abangakholwayo",
      "Emva koko Sathumela uMûsâ nomntakwabo uHârûn, nemiqondiso yeThu negunya elicacileyo",
      "kuFir’awn neenkosi zakhe, kodwa babekhukhumele bengabantu abanekratshi",
      "Bathi: “Singakholelwa abantu ababini abafana nathi lo gama abantu bakubo bezizicaka eziphantsi kwethu?”",
      "Babaphika ke ngoko baza baba ngabo batshatyalaliswayo",
      "Inene Thina SamnikauMûsâisiBhalokhon’ukuzemhlawumbi bakhokeleleke (ngaso)",
      "Kananjalo Senza (u’Isâ), unyana kaMaryam nomama wakhe baba ngumqondiso. Sabenzela umnquba okumhlaba ophakamileyo owenziwe wathi tyaba namanzi ampompozayo",
      "Hini na nina baThuynywa, yidlani izinto ezilungileyo uAllâh Azenze zavumeleka (kuni), nenze izenzo ezilungileyo. Inene, Mna Ndiyakwazi enikwenzayo",
      "Kananjalo le nkolo yenu, yinkolo enye, yaye Mna NdiyiNkosi yenu, Yoyikani Mna ke.”",
      "Kodwa bona (abantu) bayahlulahlula inkolo yabo phakathi kwabo yaba ziimvaba ngeemvaba, imvaba nganye ivuyela oko inako",
      "Bayeke ekudidekeni kwabo njalo okwexeshana",
      "Ingaba bacinga ukuba oko Sibongezelele ngako ebutyebini nabantwana",
      "Kungenxa yokuba Thina siyabangxamela (Sibantantazelele) ngezinto ezilungileyo? Eneneni bona abaqondi",
      "Inene bona abo banoloyiko lweNkosi yabo",
      "Nabo bakholwayo kwimiqondiso yeNkosi yabo",
      "Nabo bangayamanisi mahlulelane eNkosini yabo",
      "Nabo banikela ngoko banikela ngako, iintliziyo zabo zinoloyiko lokuba baza kubuyela eNkosini yabo",
      "Ngabo ke abangxamayo ngezenzo ezilungileyo, yaye bayagqwesa kunabanye apho (ekwenzeni izenzo ezilungileyo)",
      "Thina ke aSithwalisi (mthwalo) emntwini ngaphandle kwalowo anokumelana nawo ukanti kuThi kukho iNcwadi ethetha inyaniso; abayi kwenziwa bugwenxa",
      "Kodwa iintliziyo zabo (abangakholwayo) zigqunywe kukudideka mayela nako oku, yaye banezenzo (ezingcolileyo) abazenzayo (ngaphaya kokungakholwa kwabo)",
      "Side Sibahlasele abazizityebi phakathi kwabo ngesohlwayo, kuya kuba kanye bakhale (kuAllâh bekhalela) uncedo",
      "(Kuya kuthiwa kubo): “Musani ukukhala namhlanje. Inene aniyi kuncedwa SiThi",
      "IiVesi zaM zazisele zicengceleziwe kuni, kodwa nina nazifulathela nazizela ngezithende zenu",
      "Nazikhukhumalela zona, nincokola ngobusuku, nithetha ukungcola",
      "Ingaba abacamngcisisanga na ngelizwi (i’Kur’ân), okanye kufike kubo oko kungazanga kufike koyisemkhulu babo",
      "Okanye babengamazi na uMthunywa? Ke ngoko bona ngokubhekiselele kuye abamamkeli",
      "Okanye bathi: “Kukho impambano kuye? Nakanye, ukusuka apho yena wabazela nenyaniso, kodwa uninzi lwabo inyaniso luyichasile",
      "Kodwa ukuba inyaniso ibinokungqamana neminqweno yabo, inene amazulu nomhlaba naye wonke ubani olapho ebeya konakala. Ukusuka apho Thina Sibazisele umyalezo wabo, kodwa bona bayawutshikilela umyalezo wabo",
      "Okanye wena (Muhammad), ubabiza intlawulo na? Kodwa umvuzo weNkosi yakho nguwona ulungileyo, yaye Yena (uAllâh) nguYena Mniki ulungileyo kubaniki",
      "Ke kaloku wena inene ubamemela eNdleleni ethe Tye",
      "Kodwa inene abo bangakholwayo kuBomi oBuzayo balahlekile eNdleleni",
      "Kananjalo enokuba beSinokubenzela iNceba Sibasusele oko kwakuphezu kwabo kusisohlwayo, bebeza kuthi gqolo ukugabadela, befathula ngobumfama",
      "Ke kaloku Sibathe xhakamfu ngentlupheko (ukuba ibe sisilumkiso), kodwa abazanga bayigobele iNkosi yabo (uAllâh), bengazanga bazithoba nakuzithoba, bacele ngomthandazo, (baya kuhlala benjalo ke)",
      "Side Sivule isango phambi kwabo lesohlwayo esibuhlungu, Yeha! Baya kuphoswa kuso benokuzisola okunzulu, bexhwalekile, bengenathemba",
      "NguYe Onidalele ukuva nokubona neentliziyo (zokuqiqa); kuncinane eninombulelo ngako",
      "NguYe Onandisileyoemhlabeniwonkeyayeniyakuqokelelwa phambi kwaKhe nonke",
      "Kananjalo nguYe Onika ubomi Enze ukufa, ikwanguYe Ojika ubusuku bube yimini. Ingaba aniyi kuqonda ke",
      "Nakanye, bona batsho izinto ezifana nezo zazisitshiwo ngabamandulo",
      "Bona bathi: “Ingaba xa sele sifile, sele singumhlaba namathambo, siza kuphinda sivuswe ngenyaniso",
      "Sakuthenjiswa oko thina noobawo mkhulu bethu ngaphambili; oku akuyonto ngaphandle kokuba ziintsomi zabantu bakudala”",
      "Yithi: (Muhammad), “Ngokabani na umhlaba noko kuphakathi kuwo, ukuba nini abaziyo",
      "Baza kuthi bona: “Ngoka-Allâh.” Yithi wena: “Ingaba ke ngoku aniyi kukhumbula?”",
      "Yithi: “Ngubani iNkosi yamazulu asixhenxe noyiNkosi yeTrone eNkulu?”",
      "Baza kuthi bona: “Zezika-Allâh.” Yithi wena: “Ingaba ke nina anizi kuMoyika uAllâh",
      "Yithi: “Lukwesikabani iSandla ulongamelo lwezinto zonke inguYe nje Okhuselayo lo gama kungekho bani unokukhuselwa ngokuchasene naYe xa ngaba phofu niyazi?”",
      "Baza kuthi bona: “Lukwesika-Allâh.” Yithi: “Ke ngoku nikhohliseke njani nina?”",
      "Ukusuka apho Thina Sibazele nenyaniso, yaye inene bona ngamaxoki",
      "UAllâh Akazelanga nyana, kungazanga kwabakho omnye uthixo okunye naYe Yena. (ukuba bekukho omnye uthixo kunye naYe) uthixo ngamnye ebeza kuthabatha okudalwe nguye, ukanti abanye kubo bebeza kufuna ukongamela abanye. Uzuko malube kuYe Yena Uphakamile koko bakubalela (kuYe)",
      "(Yena) nguMazi wokungabonwayo nokubonwayo, ngoko ke Yena Uphakamele phezulu koko bakwayamanisa (naYe)",
      "Yithi: “Nkosi yam ukuba Ungandibonisa oko bathejiswe ngako",
      "Nkosi yam Ungandenzi ndibe kunye nabantu abenza ubugwenxa",
      "Kananjalo inene, Thina Siyakwazi ukukubonisa oko Sibathembise ngako",
      "Susa (ububi) ngokulungileyo, Thina Sizazi kakuhle izinto (ezingcolileyo) abazithethayo",
      "Kananjalo yithi: “Nkosi yam! Ndifuna ukhuseleko ngaWe ekungcoleni kokusetyezwa ngamaShayâtîn (ooSathana)",
      "Ndifuna ukhuseleko kananjalo ngaWe, Nkosi yam! Kuba hleze basondele kum",
      "De ukufa kufikele omnye wabo (abo bayamanisa amahlulane\tkuAllâh),\taze\t(aqale)\tathi:\t“Nkosi\tyam! Ndibuyisele emva (ebomini)",
      "Khon’ukuze ndiye kwenza okulungileyo koko ndakushiya ngasemva!” Unotshe! Lilizwi nje elo alithethayo; kwaye emva kwabo (abafileyo) kukho iBharzarh (umsantsa) kude kube yiMini abaya kuvuswa ngayo",
      "Ke kaloku lisakuvuthelwa iXilongo, akuyi kubakho kuzalana phakathi kwabo ngaloo Mini, bengayi kubuzana omnye ngomnye",
      "Abo ke izenzo zabo (ezilungileyo) ziya kubanzima esikalini, ngabaphumeleleyo",
      "Ke bona abo izenzo zabo ezilungileyo ziya kufumaniseka zilula, ngabo abaya kulahlekelwa yimiphefumlo yabo, esiHogweni kulapho baya kuhlala khona",
      "UMlilo uya kubatshisa ubuso babo, babe zintlini-ntlini (ezitwezeke imilomo)",
      "(Kuya kuthiwa kubo), “Azanga zicengcelezwe na iiVesi zaM kuni naza nina naziphika?”",
      "Baya kuthi bona: “Nkosi yethu ukungcola kwethu kwasongamela, inene thina sasingabenzi bobugwenxa",
      "Nkosi yethu Sikhuphe apha. Ukuba sikhe saphinda sabuyela (ekungcoleni), siya kuba ngokwenene singabenzi bobubi.”",
      "UAllâh Uya kuthi: “Hlalani apho, nidelekile, ningathethi naM",
      "Inene kwakukho iqela lezicaka zaM ezaye zathi: ‘Nkosi yethu, thina sikholiwe, sixolele ke ngoko ube nenceba kuthi, yaye Wena Ungoyena Unenceba kwabo banenceba.”",
      "Kodwa nina nabathatha ngokubagculela nada nafikelela kwinqanaba lokuba banenze nilibale ngenkumbulo yaM, yaye nanidla ngokubahleka nina",
      "Inene Mna Ndibabuyekezile naMhlanje ngokunyamezela kwabo: inene bona bangabona baphumeleleyo",
      "Yena (uAllâh) Uya kuthi: “Mingaphi iminyaka enayihlala emhlabeni?”",
      "Baya kuthi bona: “Sahlala imini enye okanye inxalenye yemini. Buza kwabo babhala phantsi (bagcina iziganeko)",
      "Yena (uAllâh) Uya kuthi: “Anihlalanga, koko ibe ilixeshana elincinane, ukuba benisazi",
      "Nanicinga ukuba Sanidalela imfeketho na [Singenanjongo, (nicinga)] nokuba anizi kuphinda nibuyiselwe kwakuThi?”",
      "Ngoko\tke\tmakaphakanyiswe\tuAllâh, uKumkani wokwenyani: Akakho omnye uthixo ngaphandle kwaKhe, iNkosi yeTrone eNkulu",
      "Nabani na ke obiza komnye uthixo ngaphandle koAllâh angenabungqina ngaye ityala lakhe lowo liseNkosini yakhe. Inene abangakholwayo abayi kuphumelela",
      "Ke wena (Muhammad) yithi: “Nkosi yam, ndixolele Ube nenceba (kum), yaye Wena Ungoyena Unenceba kwabanenceba.”"
    ]
  },
  {
    "chapter": 24,
    "versesCount": 64,
    "verses": [
      "(Esi) sisahluko se’Kur’ân eSisithumele phantsi Saza Senza (okuphakathi kuso) kwaba sisinyanzelo Saza kananjalo Satyhila phakathi apho iiVesi eziyimiqondiso ecacileyo ukuze nikhumbule",
      "Owasetyhini (ongatshatanga) okanye oyindoda (ongatshanga). Ofunyenwe enetyala lokwabelana ngesondo, mtywatyusheni ngamnye kubo bobabini imivumbo elikhulu, kananjalo ningathatyathwa lusizi ngabo enkolweni ka- Allâh ukuba ngaba phofu niyakholwa kuAllâh nakwiMini yokuGqibela. Kananjalo makubekho iqela lamakholwa aza kuba ngamangqina ngesohlwayo sabo",
      "Umkrexezi akamtshati (omnye umntu) ngaphandle kongumkrexezikazi okanye umkhonzikazi wezithixo, kanti (naye) umkrexezikazi akatshatwa mntu ngaphandle komkrexezi okanye umkhonzi wezithixo. Ke kaloku (ukutshata abanjalo) akuvumelekanga kwabakholwayo",
      "Abo batyhola abafazi abanyulu (ngokukrexeza bexoka) baze bangezi namangqina amane batywatyusheni ngemivumbo engamashumi asibhozo ningaphindi namkele bungqina kubo nanini na emva koko. Yaye abo ngabaqaqadeki abangenantobeko",
      "Ngaphandle kwabo baguqukayo emva koko baze baphucule isimilo sabo, kuba ngenene, uAllâh nguMxoleli, nguSozinceba",
      "Abo batyhola abafazi babo (ngokukrexeza) babe bengenamangqina ngaphandle kweziqu zabo ke kaloku ingqina lakhe ngamnye kubo (iya kuba) kukungqina kane (befunga) ngoAllâh okokuba, ngenene, yena lowo (ufungayo) ungothetha inyaniso",
      "Isifungo sesihlanu sona (iya kuba) kukuba isiqalekiso sika-Allâh sibe phezu kwakhe ukuba ngaba ufumaniseke engomnye wamaxoki",
      "Kodwa ke oko kuya kuthintela isohlwayo kuye (owasetyhini) ukuba uthe wanika ubungqina kwaba kane (efunga) ngoAllâh ukuba ngenene yena (oyindoda yakhe) ungothetha ubuxoki",
      "Esesihlanu (isifungo) iya kuba kukuba ingqumbo ka-Allâh ibe phezu kwakhe (umfazi lowo) ukuba yena (oyindoda) uthetha inyaniso",
      "Ukuba bekungekho ngenxa yobabalo luka-Allâh kuni nenceba yaKhe (UAllâh Ebeza kungxama ukuthoba isohlwayo phezu kwenu kodwa ke akunjalo) kuba kakade (eneneni) uAllâh UnguMamkeli, wenguquko nguSobulumko",
      "Inene, abo beza nobuxoki baliqela eliphakathi kwenu. Musani ukucinga ukuba kubi oko kuni; ukusuka apho kulungile kuni kuba wonke umntu kubo uya kuzuza oko akusebenzeleyo kusisono, ke yena othe wathabathela kuye isahlulo esikhulu saso okwakhe sisohlwayo esikhulu (nguMlilo wesiHogo)",
      "Kwakutheni na ukuyiva kwenu (into enje) amakholwa namakholwakazi angacingi kakuhle ngeziqu zawo (oko kukuthi, omnye ngomnye) athi, “Obu bubuxoki obuzicaceleyo?”",
      "Kwakungani na ukuba (abo babehambisa iindaba zokunyelisa) bangavelisi amangqina amane ngayo (le nto)? Ke kaloku ukuba ngaba abavelisi mangqina, ngabo kanye phambi koAllâh abangamaxoki",
      "Kananjalo ukuba bekungekho ngenxa yoBabalo luka-Allâh kuni nenceba yaKhe kweli hlabathi nakuBomi oBuzayo, beniya kurhecwa sisohlwayo esikhulu ngenxa yabo obo (buxoki) enanibandakanyeka kubo",
      "Ekubamkeleni kwenu (obo buxoki) ngamalwimi enu naza nathetha ngemilomo yenu eningenalwazi ngako, nicinga ukuba yinto engengakanani leyo lo gama phambi koAllâh yayiyinto enkulu",
      "Kananjalo kwakutheni ukuyiva kwenu ningathi, “Ayikokwethu ukuthetha ngale nto. Umkhulu Wena (Allâh); le yintlebendwane enkulu?”",
      "UAllâh Uyanilumkisa ngokuchasene nokubuyela kwisimilo esifana nesi, nanini na ukuba ningamakholwa",
      "Kananjalo uAllâh Wenza zicace kuni iiVesi (zaKhe), kananjalo uAllâh nguSolwazi, uSobulumko",
      "Inene abo bathanda ukuba ukuziphatha ngokungcolileyo kunwenwe (okanye kuthiwe pahaha) phakathi kwabo bakholwayo, baya kufumana isohlwayo esibuhlungu kweli hlabathi nakuBomi oBuzayo. Yaye uAllâh Uyazi, nina ke anazi",
      "Kwaye ukuba bekungekho ngenxa yoBabalo luka-Allâh kuni, (uAllâh ngekhawulezise ngesohlwayo kuni). Yaye uAllâh nguSobubele, nguSozinceba",
      "Hini na nina bakholwayo! Ningalandeli ikhondo likaShaytân. Nabani na ke kuni olandela ikhondo likaShaytân, inene yena (uShaytân) uyalela ukungcola nokwenziwa kobugwenxa. Kananjalo ukuba bekungekho ngenxa yoBabalo luka-Allâh nenceba yaKhe kuni, bekungayi kubakho namnye kuni obeza kuba nyulu, kodwa Yena uAllâh uhlambulula lowo Athande (ukumhlambulula), yaye uAllâh nguSokuva, nguSolwazi",
      "Kananjalo abo phakathi kwenu bababalwe ngobutyebi mabangafungeli ukuba abanakunika (luncedo) kwizizalwana zabo, amahlwempu, nabo bashiya amakhaya abo ngenxa ka- Allâh mababaxolele balibale. Anithandi na ukuba uAllâh Anixolele nina? Yena ke uAllâh nguMxoleli, uSozinceba",
      "Inene abo batyhola abafazi abanyulu, abangacingi nokucinga ngokuchukumisa ubunyulu babo bekwangawo namakholwa baqalekisiwe kobu bomi nakuBomi oBuzayo, yaye okwabo iya kuba sisohlwayo esikhulu",
      "NgeMini apho amalwimi abo, izandla zabo neenyawo zabo ziya kungqina ngokuchasene nabo ngoko bakwenzayo",
      "Ngayo loo Mini, uAllâh Uya kubahlawula ngokugcweleyo umvuzo wabo (obafaneleyo), yaye baza kwazi okokuba nguAllâh OyiNyaniso ecacileyo",
      "Intetho engcolileyo yeyabantu abangcolileyo, abantu abangcolileyo ngabentetho engcolileyo. Ukanti intetho enyulu yeyabantu abanyulu, nabantu abanyulu ngabentetho enyulu. Abo bantu banyulu baziswa njengabamsulwa mayela noko kutshiwoyo ngabo (ziintlebi). Okwabo luxolelo lwezono neembonelelo ezixabisekileyo",
      "Hini na nina bakholwayo, Musani ukungena ezindlwini ezingezizo ezenu ngaphandle kokuba niqinisekile ngokwamkeleka (kuzo), kananjalo bulisani abangaphakathi (apho). Kokona kulungileyo oko kuni; mhlawumbi niya kukhumbuzeka",
      "Ke kaloku ukuba anifumani mntu ngaphakathi apho, musani ukungena nide ninikwe imvume. Ukanti ukuba kuthiwe kuni, buyelani apho benivela, buyelani ke apho benivela. Bobona bunyulu obo kuni. Yaye uAllâh nguMazi woko nikwenzayo",
      "Akukho sono kuni ngokungena ezindlwini ezingahlelwanga ngabantu ekukho kuzo apho inzuzo kuni. Kananjalo uAllâh Uyakwazi oko nikuvezayo noko nikufihlayo",
      "Xelela amakholwa namakholwakazi ukuba ehlise ukujonga kwawo (izinto ezithile)2, anonophele kananjalo iindawo zawo ezinqabileyo. Obo bobona bunyulu kubo. Inene uAllâh Uyakwazi oko bakwenzayo",
      "Kananjalo xelela amakholwakazi ukuba ekhlise ukujonga kwawo izinto (ezithile), anonophele iindawo zawo ezinqabileyo, angaqhayisi ngezihombiso zawo ngaphandle koko kufanele ukuba kuvele kuwo, kananjalo makabeke izigqubuthelo zawo ziwathi wambu ukuya kutsho ezifubeni zawo, angaqhayisi ngezihombiso zawo (ubuhle bawo) ngaphandle kwakubayeni bawo, ooyise bawo, oobawozala bawo, oonyana bawo, oonyana babayeni bawo, kubanakwawo, oonyana babanakwawo, oonyana boodade bawo, nakubafazi bawo abo izandla zawo zokunene zibabambileyo (amakhoboka), nabo baqeshwa babo bangamadoda angenazinkanuko zasondo (amathenwa), nabantwana abangekabi nalwazi ngeendawo ezinqabileyo zabasetyhini, kananjalo mabangabethi unyawo (xa behamba) besenzela ukuba kubonwe oko bakufihlileyo kuzizihombiso zabo. Kananjalo nibuyele kuAllâh ngenguquko, ninonke, hini na nina makholwa, khon’ukuze niphumelele",
      "Kananjalo tshatani abangatshatanga phakathi kwenu nabangamalungisa kumakhoboka namakhobokazana. Ukuba ngaba bangamahlwempu, uAllâh Uza kubatyebisa ngokuphuma kubuBele baKhe, yaye uAllâh Ubanzi Unolwazi",
      "Abo bangafumani ndlela ngokwasezimalini yokutshata mabazigcine benyulu, Ade uAllâh Abanike kubuBele baKhe. Nabo bangamakhoboka enu bafuna ukutyikitya (amaxwebhu okukhululeka ebukhobokeni); bavumeleni batyikitye abo izandla zenu zokunene zibabambileyo. Ke kaloku yenzani isibhambathiso nabo ukuba niyayazi into yokuba kukho okulungileyo kubo nibaphe kananjalo kubutyebi buka-Allâh Aniphe bona. Kananjalo ningawanyanzeli amakhobokazana enuenzeubuhenyu(athengisengomzimba),xaefunaubunyulu, (nibe nina) nifuna iinzuzwana zokwexeshana zobomi balo mhlaba. Ke kaloku ukuba ubani uye wawanyanzela (amakhobokazana lawo), inene uAllâh, (kuwo)3 emva kokunyanzelwa kwawo, nguMxoleli, nguSozinceba",
      "Kananjalo ngenene Thina Sithumele kuwe iiVesi ezicacileyo nemizekelo yabo bagqithayo ngaphambili kunawe nesilumkiso kwabo bamoyikayo uAllâh",
      "UAllâh kukukhanya kwamazulu nomhlaba. Umzekelo wokukhanya kwaKhe unjengegolonxa ekukho phakathi kwalo isibane; isibane sona siphakathi eglasini, iglasi engathi yinkwenkwezi emhlophe buperile elunyekwe (kwi-oli) yomthi womnquma osikelelekileyo, ongengowaseMpuma ingengowaseNtshona, o-oli yawo ephantsela ukukhanyisa nokuba ayilunyekwanga ngomlilo. Ukukhanya phezu kokukhanya. UAllâh Ukhokelela ekukhanyeni kwaKhe lowo Athande (ukumkhokelela). Yaye uAllâh Wenza imizekelo ebantwini, kwaye uAllâh nguMazi wezinto zonke",
      "Ezindlwini(zonquloiimasajid) uAllâhAyalele ukubazakhiwe, apho kuzo igama laKhe liyakhunjulwa, Uyadunyiswa apho ngeentseni nangeemvakweemini okanye ngamarhatya",
      "(IGama lika-Allâh likhunjulwa lidunyiswe) ngamadoda angarhwebiyo, angaphambukiswayo nakukushishina kwinkumbulo ka-Allâh nokwenza iSalâh nokunikela ngeZakâh. Bona boyika iMini iintliziyo namehlo ziya kubhedululwa. (ngenxa yokoyika)",
      "Ke kaloku uAllâh Uza kuwavuza kangangezona zenzo zawo zilungileyo, Aze abongeze nangaphezulu kunoko ngokuvela kuBabalo lwaKhe. Yaye uAllâh Upha lowo Athandileyo ngaphezulu kunomlinganiselo",
      "Ke bona abangakholwayo izenzo zabo zinjengenkohliso kummandla ophantsi athi umntu onxaniweyo acinge ukuba ngamanzi, athi akufika kuwo, angafumani nto koko afumane uAllâh phambi kwakhe, yaye Uza kumhlawula ngokugcweleyo ngoko kumfaneleyo",
      "Okanye (izenzo ezo zabo) zinjengobumnyama obukulwandle olukhulu nanzulu, olonganyelwe ngamaza, alekwe ngamanye amaza, alekwa nangamafu amnyama, yaba bubumnyama phezu kobumnyama: (athi) ukuba umntu wolula isandla sakhe, kube nzima ukuba angasibona! Ke kaloku lowo uAllâh angamenzelanga kukhanya akanakukhanya",
      "Awuboni na wena (Muhammad) okokuba uAllâh, Uzukiswa nguye wonke osemazulwini nasemhlabeni naziintaka ngamaphiko eziwavulayo? Nganye kuzo uAllâh Uyazi ngeSalâh yayo nangokuMzukisa kwayo yaye uAllâh Wazi konke ezikwenzayo",
      "Kananjalo loluka-Allâh ulongamelo lwamazulu nomhlaba, yaye kuAllâh kulapho kuza kubuyelwa khona",
      "Akuboni na ukuba uAllâh Uqhuba amafu ngobunono, Aze awahlanganise, Aphinde Awenze imfumba eyalekeneyo, uze ubone imvula iphuma ivela kuwo. Yaye Yena Uthoba esibhakabhakeni, iintaba (zamafu) ekukho kuzo isichotho, Abethe ngaso lowo Athande (ukumbetha) Asishenxise kuye nabani na lowo Athande (ukusishenxisa) kuye. Ukulanyaza kombane aso kuphantse kuthabathe ukubona kwamehlo (abo)",
      "UAllâh Uguqula ubusuku nemini. Inene kuloo nto kukho isifundo kwabo babonayo",
      "UAllâh Udale yonke into ephilayo ngamanzi. Yaye kuzo apho kukho ezo zirhubuluza ngezisu zazo, kuze kwakuzo apho kubekho ezo zihamba ngeenyawo zazo ezimbini, kanti nezo zihamba ngamanqina amane. UAllâh Udala oko Akuthandileyo. Inene yena uAllâh Uyakwazi ukwenza izinto zonke",
      "nene Thina Sithumele (kule ‘Kur’ân) iiVesi ezicacileyo. Yaye uAllâh Ukhokelela lowo Athandileyo (ukumkhokela) eNdleleni ethe Tye",
      "Kodwa bona (abahanahanisi) bathi: “Sikholiwe kuAllâh nakuMthunywa, yaye siyathobela”; lize iqela labo ligwilike emva koko. Abanjalo ke abangawo amakholwa",
      "Kananjalo xa bebizelwa kumazwi ka-Allâh noMthunywa waKhe ukuba kugwetywe phakathi kwabo, ngoko nangoko iqela elithile kubo liyatshikila (lale)",
      "Kodwa ukuba ngawabo amalungelo (ekuza kuthethwa ngawo), beza kuye ngentobeko engummangaliso",
      "Ingaba banesifo ezintliziyweni zabo na? Okanye baneentandabuzo? Okanye boyikisela ukuba uAllâh hleze Abe nentswelabulungisa kubo okanye uMthunywa waKhe? Ingabo nje abangabenzi bobubi (neentswela bulungisa)",
      "Intetho ekukuphela kwayo yamakholwa (okwenene) xa ebizelwa kuAllâh nakuMthunywa waKhe ukuba kugwetywe phakathi kwawo iba kukuba athi: “Siyeva, sithobele.” Abo ke ngabona bangabaphumeleleyo",
      "Ke kaloku lowo uthobela uAllâh noMthunywa waKhe, amoyike uAllâh abe kwakhona ehleli ecinga ngaYe abanjalo ngabona baphumeleleyo",
      "Kananjalo bafunga ngoAllâh izifungo ezimandla zokuba ukuba ungabayalela, bangaya phambili (edabini). Yithi wena: “Musani ukufunga. (Intobeko) enjalo ayizanga ibonwe (kuni). Inene uAllâh Ukwazi kakuhle oko nikwenzayo.”",
      "Yithi: “Thobelani uAllâh noMthunywa; kodwa ukuba nithe najibilika ke kaloku kowenze loo nto iya kuba lolo xanduva ebebekelwe lona, kanti nakuni iya kuba lolo xanduva lwenu benilubekelwe. Kanti ke ukuba niyaMthobela Yena, niya kukhokeleleka (eNdleleni engqalileyo) Yaye akukho mthwalo (wumbi) kuMthunywa ngaphandle (koxanduva) lokwazisa ngokucacilelyo (umyalezo ka-Allâh.”)",
      "UAllâh Ubathembisile abo bakholwayo phakathi kwenu, benza nezenzo ezilungileyo okokuba Yena ngokwenene Uza kubanika ukungena esikhundleni (ngolawulo) emhlabeni njengoko wabanikayo abo bangaphambili kubo. Kwanokuba ngenene Uza kubamisela inkolo yabo Ayikhethele bona yaye ngokwenene Uza kubafakela ukhuseleko emva koloyiko lwabo ngenxa yokuba bona banqula Mna, abayamanisi mahlulelane kuM. Kodwa lowo ungakholwayo emva koko abo ngabadeleli abangenantobeko bokwenene",
      "Yenzani iSalâh ninikele ngeZakâh nithobele uMthunywa khon’ukuze nizuze ukwenzelwa inceba",
      "Ningaze nicinge ukuba abangakholwayo babangela ukungaphumeleli kuAllâh emhlabeni. Ikhaya labo liya kuba nguMlilo asisesibi ngako isiphelo (sabo) sohambo",
      "Hini na nina bakholwayo, abo izandla zenu zokunene zibabambileyo nabo bangekafikeleli exabisweni lobudala phakathi kwenu mabacele imvume yenu [phambi kokuba bangene kumagumbi wenu (okulala) Mabankqonkqoze] kube kathathu: phambi komthandazo wasekuseni naxa nikhulule iimpahla zenu niza kulala emva kwemini nasemva komthandazo wangokuhlwa. (La) ngamaxesha amathathu enu okuba umntu abe yedwa bucala. Akuyi kubakho sono kuni nakubo (kumaxesha) angaphaya kwala, kuba kakade bona baqhele ukuhamba-hamba phakathi kwenu ngokusebenzisana kwenu nabo. Wenza njalo ke uAllâh ukucacisa kwaKhe iiVesi zaKhe kuni yaye uAllâh nguSolwazi, uSobulumko",
      "Xa abantwana benu befikelela exabisweni lokuba ngabantu mabacele imvume (maxa onke) njengoko abo bangaphambili kunabo babesenza. Wenza njalo ke uAllâh ukucacisa iiVesi zaKhe kuni; yaye uAllâh nguSolwazi, uSobulumko",
      "Ke kaloku kubafazi abasele begqithile kwixabiso lokuya exesheni abangasenamdla wakutshata akukho gxeke kubo ngokubeka bucala iingubo zabo abazithi wambu ngaphezulu xa [bephuma ngaphandle kwemizi yabo (kodwa)] mabangabonisi ngezihombiso zabo. Ngenxa yokuzihlonipha mabangakwenzi oko. kokona kulungileyo oko kubo. Yaye uAllâh Uyeva, Uyazi",
      "Akukho tyala koyimfama kungekho tyala nakosisilima kungekho tyala nakogulayo kanti nakuni buqu (akukho tyala) ukuba nidla ezindlwini zenu okanye kwizindlu zootata benu okanye kwizindlu zoomama benu okanye kwizindlu zabantakwenu, okanye kwizindlu zoodadewenu okanye kwizindluzoobawokazibenu,okanyekwizindluzoodadobawo benu, okanye kwizindlu zoomalume benu, okanye kwizindlu zoomakazi benu, okanye kwizindlu izitshixo zazo zikuni (okanye kwizindlu) zabahlobo benu. Akukho sono kuni nokuba nidla kunye na okanye ngokwahlukeneyo na. Kodwa xa ningena ezindlwini, bulisanani ngombuliso woxolo4 umbuliso ovela kuAllâh, osikelelekileyo nolungileyo. Wenza njalo ke uAllâh ukucacisa iiVesi zaKhe kuni khon’ukuze niqonde",
      "AmakholwaokwenenengabobakholwakuAllâhnoMthunywa waKhe kuphela, naxa bedibana naye ngemicimbi eyinzuzo kuye nakubo, bangahambi bengacelanga imvume kuye kuqala. Inene, abo bacela imvume yakho, wena (Muhammad) abo ngabo bakholwa (ngokwenene) kuAllâh nakuMthunywa waKhe. Ke kaloku xa becela imvume kuwe yemicimbi eyiyeyabo, banike. Nika imvume kulowo uthande ukumnika kubo uze ubacelele itarhu kuAllâh. Inene uAllâh nguMxoleli yaye Unenceba",
      "Musani ukwenza ukubiza kwenu uMthunywa kube njengokubizanakwenu.UAllâhseleEbaziabobaphambukayo, befihlwa ngabanye. Kananjalo mabalumke abo bakreqayo kumyalelo wakhe (uMprofeti), hleze ishwangusha libabethe kungenjalo (bafunyanwe) sisohlwayo esibuhlungu",
      "Inene, kokuka-Allah (konke) okusemazulwini nasemhlabeni. Uyakwazi oko nime phezu kwako, Eyazi neMini abaza kubuyiselwa ngayo, yaye Uza kubaxelela ngoko bakwenzayo. Yaye uAllâh nguMazi wezinto zonke"
    ]
  },
  {
    "chapter": 25,
    "versesCount": 77,
    "verses": [
      "Usikelelekile loWo Wathumela iFur’kân1 (yokwahlula phakathi kokulungileyo nokungalunganga) kwisiCaka saKhe (uMuhammad) khon’ukuze abe nguMlumkisi kwindalo (yonke)",
      "Yena loWo ubukumkani bamazulu nomhlaba ibobaKhe, Ongazelanga nyana Engazanga waba nahlakani kubumkani baKhe. Odale into nganye Wayilinganisela ngomlinganiselo oyifaneleyo",
      "Kodwa bazithabathele thixo bambi ngaphandle kwaKhe abangadalanga nto, lo gama kwabona bedaliwe, bengenabo nobunjani ubungozi nenzuzo eziqwini zabo okanye amandla okwenza ukufa okanye ubomi novuko",
      "Kananjalo abo bangakholwayo bathi, “Le (‘Kur’ân) Ayinto yimbi ngaphandle kokuba bubuxoki yena uyiqambile, yaye abanye abantu bamncedisile kuyo.” (Batsho) besenza ubuxoki obuyintswela bulungisa",
      "Kananjalo bathi: “Ziintsomi zabantu bakudala azibhale phantsi, yaye (abalandeli bakhe) bazinikele kuye ekuseni nasemini.”",
      "Yithi (Muhammad), “Ityhilwe nguYe Owazi (zonke) iimfihlelo ezisemazulwini nasemhlabeni. Inene Yena nguMxoleli, uSozinceba.”",
      "Kananjalo bathi: “NguMthunywa onjani lo utya ukutya ahamba hambe ezimarikeni? Kutheni kungathunyelwa ngelosi kuye ukuze ibe nguMlumkisi kunye naye?”",
      "Kungenjalo (kutheni kungekho) vimba amnikiweyo (ovela emazulwini), ingaba mhlawumbi unaso isitiya (amana) ukudla kuso?” Kananjalo abangakholwayo bathi: “Nina (maMuslim) anilandeli nto ngaphandle kokulandela indoda ethakathiweyo",
      "Khawubone ke (Muhammad) izinto abakufanisa nazo; kodwa bona balahlekile, yaye angekhe bayifumane iNdlela",
      "Usikelekile Yena loWo ukuba Ebethanda Ebengakwenzela okuhle ngaphezulu kunoko iMiyezo ekumpompoza imilambo phantsi kwayo Ongakwenzela amabhotwe",
      "Kodwa bayayiphika iYure, yaye Silungiselele abo baphika iYure idangatya (loMlilo)",
      "Yabona xa (uMlilo) ubabona besekwindawo ekude, baya kuwuva umsindo wawo nomgqumo wawo",
      "Ke kaloku besakujulelwa kwindawo emxinwa, bebotshwe ngamatyathanga, baya kukhala isijwili apho bekhalela intshabalalo",
      "(Kuya kuthiwa kubo): “Musani ukukhalela intshabalalo enye namhlanje, koko khalelani intshabalalo engaphezulu (kunale).”",
      "Yithi: “Ingaba kokona kulungileyo oko na okanye nguMyezo wanaphakade ekuthenjiswe ngawo abo bamoyikayo uAllâh?” Uya kuba ngowabo ke njengomvuzo nesiphelo sohambo lwabo",
      "Okwabo iya kuba koko bakunqwenelayo, baphile ngonaphakade. KuseNkosini yakho apho isicelo sesithembiso sinokwenziwa khona",
      "NgeMini apho Aya kubaqokelela ndawonye kunye nezo nto babezinqula ngaphandle koAllâh. Uya kuthi kuzo: “Nini na aba balahlekisa ezi zicaka zam okanye zizo ngokwazo na ezaziphambukelayo eNdleleni ethe Tye?”",
      "Ziya kuthi zona: “Uzuko malube kuWe Wena! Yayingekokwethu ukuba sithabathe abakhuseli ngaphandle kwaKho, koko Wena Wanika bona nooyise babo ulonwabo bada balibala ngesilumkiso, baza baba ngabantu abatshabalalayo",
      "Ngoko ke (abo thixo benu bobuxoki) baza kuniphika, kuloo nto niyithethayo, Yaye anisokuze nisibuyisele umva (isohlwayo) okanye (nifumane) luncedo. Ke kaloku nabani na owenza intswela bulungisa phakathi kwenu Thina Siya kumenza angcamle isohlwayo esikhulu",
      "Ke kaloku aSizanga Sithumele ngaphambili kunawe nabani na kubaThunywa owayengatyi kutya, ahamba- hambe ezimarikeni, kananjalo Senze abanye kuni ukuba babe luvavanyo kwabanye. Ingaba niya kuba nako na ukunyamezela nina? Ukanti iNkosi yenu Ihlala Ibona",
      "Abo bangalindelanga kudibana naThi bathi: “Kwakutheni na ukuba kungathunyelwa iingelosi kuthi, okanye singayiboni iNkosi yethu?” Bona ngokwenene baye baba nenkukhumalo ngeziqu zabo baza badelela ngendelelo enkulu",
      "NgeMini abaya kuzibona ngayo iingelosi akuyi kubakho ndaba zivuyisayo ngaloo Mini kuzo izaphula-mthetho, yaye iingelosi ziya kuthi: “(Makubekho) isithintelo nokuvaleleka3.”",
      "Ke kaloku Siya kukuthabatha oko bakwenzayo kuzizenzo zabo Size Sikwenze kube njengothuli kuphaphatheke (kuthi shwaka)",
      "Amadlelane asePaladesi wona ngaloo Mini, aya kuba sentlalweni elungileyo nendawo elungileyo yokuphumla",
      "NgeMini apho izulu liya kwahlukaniswa livuleke linamafu, zize iingelosi zithunyelwe phantsi ngokulandelelana (kwazo ngokwezikhundla)",
      "Ulongamelo lokwenene ngaloo Mini luya kuba lolukaSozinceba. Yaye kwabangakholwayo iya kuba yiMini yobunzima",
      "NgeMini apho Umenzi wobubi aya kuluma izandla zakhe. Uya kuthi: “O, (Madoda) akwaba ndandizithabathele iNdlela (eNgqalileyo) noMthunywa",
      "Yeha kum! Akwaba ndandingamthathanga ubanibani ukuba abe ngumhlobo wam osenyongweni",
      "Inene yena undilahlekisile kwinkumbulo (i’Kurân) emveni kokuba ifikile kum. Kwaye uShaytân ngumtyesheli womntu ngeyure yokuxakeka",
      "Ke yena uMthunywa wathi: “Nkosi yethu! Inene, abantu bam bayityeshele le ‘Kur’ân",
      "Ke kaloku Senzele umProfeti ngamnye utshaba oluphuma phakathi kwezaphula-mthetho. Kodwa Yanele iNkosi yakho iyodwa ukuba ibe nguMncedi",
      "Abo bangakholwayo bathi: “Kutheni na i’Kur’ân ingatyhilwayo kuye yonke ngaxeshalinye?” (oko kunjalo) khon’ukuze Someleze intliziyo yakho ngayo (Muhammad) yaye Siyityhile kuwe iziziqendu ngeziqendu",
      "Akukho mzekelo okanye umzekeliso abeza nawo kuwe Singakuziseli nyaniso nengcaciso epheleleyo (ngawo)",
      "Abo baza kuqokelelwa ngobuso babo basiwe esiHogweni abo ngabona bakwimo emaxongo ngakumbi yaye balahleke kakhulu eNdleleni",
      "Kananjalo Sanika uMûsâ isiBhalo Samnyulela umntakwabo uHârûn ukuba abe ngumncedisi wakhe",
      "Sathi (kubo): “Hambani nobabini niye kubantu abaphike imiqondiso yeThu.” Saza Sabatshabalalisa ngentshabalalo ebhubhisayo",
      "Nabantu bakwaNûh, ukuphika kwabo abaThunywa, Sabatshonisa emanzini, Sabenza umzekelo eluntwini. Yaye Silungiselele abenzi bobubi isohlwayo esibuhlungu",
      "Kanti nabakwa’Ad nabakwaThamûd, nabanini bequla nezizukulwana ezininzi phakathi kwabo",
      "Kananjalo (kwisizukulwana) ngasinye Senza imizekelo (ukuba ibe zizilumkiso), yaye ngasinye kuzo Sasitshabalisa (safa) nya",
      "Ke kaloku babesele begqithagqithile ngakwidolophu (yoMprofeti uLût) ekwathululwa phezu kwayo imvula engcolileyo4. Ingaba abangakholwayo babengaboni na? Yeha kubo! Kaloku babengalindelanga luvuko",
      "Ke kaloku xa bekubona wena (Muhammad) bakuthabatha njengento yokuhlekisa (besithi): “Ingaba lo ngulowo uAllâh amthumele njengoMthunywa",
      "Ebeza kuphantsela ukusilahlekisa koothixo bethu, ukuba ngaba ibingeyiyo into yokuba sinomonde sithe rhoqo (ukubakhonza).” Kodwa baza kwazi xa bebona isohlwayo, ukuba ngubani na olahleke kakhulu eNdleleni",
      "Ingaba umbonile na lowo uzithabathele iminqweno yakhe ukuba ibe nguthixo wakhe? Ungaze ube nguye umnoneleli wakhe wena",
      "Okanye ucinga okokuba uninzi lwabo luyeva okanye luyaqiqa? Bona banjengeenkomo yeha, bona balahleke nangakumbi (kuneenkomo) eNdleleni",
      "Ingaba ubonile na ukuba iNkosi yakho Isolule njani na isithunzi. Ukuba Ibithanda, Ibingasuka isenze sime ngxishi Kodwa Senze ilanga laba ngumkhokeli waso",
      "Size Silibambe kuThi ngokubamba okulula",
      "Kananjalo nguYe Onenzela ubusuku bube sisigqumathelo, nokulala ibe kukuphumla Aze Enze imini ibe kukuvuka (kwenu)",
      "NguYe Othumela imimoya ibe zizanduleli zeendaba ezilungileyo, ihamba phambi kwenceba yaKhe (imvula); yaye Sithoba amanzi ahlambulukileyo esuka esibhakabhakeni",
      "Khon’ukuze ngawo Sinike ubomi emhlabeni ofileyo, Size Sinike iinkomo nabantu abaninzi eSabadalayo basele kuwo",
      "Kananjalo inene Thina Siwachakachakile (amanzi emvula) phakathi kwabo khon’ukuze bakhumbuzeke, kodwa abaninzi kubo akukho nto bayamkelayo ngaphandle kokungakholwa",
      "Kanti ke ukuba SaSithandile ngeSathumela uMlumkisi5 kwidolophu nganye",
      "Ngoko ke ungabathobeli abangakholwayo, zabalaza kananjalo ngokuchasene nabo ngayo (i’Kur’ân), ibe ngumzabalazo omkhulu",
      "Kananjalo nguYe Okhulule ngaxeshalinye iilwandle ezimbini (iintlobo zamanzi ezimbini) olunye (lunamanzi) amnandi olunye (lunamanzi) anetyuwa nakrakra, Waza phakathi kwawo Wafaka umsantsa ongagqithekiyo",
      "Kananjalo NguYe Owadala umntu ngamanzi, Waza Wamnyulela izizalwana ngokomlibo nomtshato. Yaye iNkosi yakho Inamandla okwenza oko Ithande ukukwenza",
      "Kodwa bakhonza ezinye izinto enzingengoAllâh ezingekhe zibazuzise nto okanye zibenze bungozi, yaye umhedeni wasoloko echasene neNkosi yakhe encedisana noShayâtin",
      "Kananjalo aSikuthumelelanga nto yimbi ngaphandle kokuba, ube ngumzisi weendaba ezilungileyo noMlumkisi",
      "Yithi: “Andiniceli ntlawulo ngayo (i’Kur’ân), kuphela (endikufunayo) kukuba othandayo akwazi ukuthabatha iNdlela eya eNkosini yakhe.”",
      "(Wena ke Muhammad) beka ithemba lakho kuloWo Uphila ngonaphakade, Ungafiyo, uMzukise ngendumiso yaKhe. Yaye Wanele Yena Eyedwa ukuba Abe nguMazi wezono zezicaka zaKhe",
      "Yena loWo Wadala amazulu nomhlaba nako konke okuphakathi kwawo ngeentsuku ezintandathu. Waza Waphakamela ngentla kweTrone (yaKhe) uSozinceba, ngoko ke buza Yena Owaziyo (Muhammad)",
      "Ke kaloku xa kusithiwa kubo: “Qubudani kuSozinceba,” bathi bona, “Yintoni uSozinceba? Thina siqubude kuloWo usiyalela ngaYe?” Kuze oko kubongezelele inkcaso",
      "Usikelelekile loWo Wabeka esibhakabhakeni iinkwenkwezi ezinkulu Waza Wabeka kananjalo apho isibane nenyanga ekhazimlayo",
      "Kananjalo nguYe Owenze ubusuku nemini ukuba zilandelelane Esenzela nabani na onqwenela ukukhumbula (akhumbule) okanye onqwenela ukuba nombulelo (abulele)",
      "Ke kaloku izicaka zikaSozinceba ngabo bahamba phezu komhlaba ngokuzithobileyo, ze bathi xa bethethiswa ngqwabalala ngabasweli kuqonda batsho amazwi oxolo bona",
      "Nabo bachitha inxalenye yobusuku kunqulo lweNkosi yabo bequbudile, bemi nangeenyawo",
      "Nabo bathi: “Nkosi yethu, shenxisa isohlwayo sesiHogo kuthi. Inene isohlwayo saso sinamathela umphelo.”",
      "Inene sona singcolile ukuba sibe yindawo yokuhlala",
      "Abo bathi xa benikela kumalizo bangadyakrazi bengenabugqolo, koko babe phakathi kwezo (meko zimbini)",
      "Nabo bangabizi nakuwuphi na omnye uthixo bamdibanise noAllâh, bangabulali abantu uAllâh Angavumelanga ukuba babulawe, ngaphandle kokuselungelweni, abangakrexeziyo, (abangajoliyo) nabani na ke owenza le nto uza kusifumana isohlwayo",
      "Isohlwayo siya kuphindwa kabini ngoMhla woVuko yaye uya kuhlala apho ehlazekile",
      "Ngaphandle kwabo, baguqukayo bakholwe, benze izenzo zobulungisa; okwabo kukuba uAllâh Aguqule izono zabo zibe zizenzo ezilungileyo, kananjalo uAllâh nguMxoleli, USozinceba",
      "Lowo uguqukayo, enze izenzo ezilungileyo, inene yena uguqukele kuAllâh ngenguquko (eyamkelekileyo)",
      "Abo ngabo bangangqineli ubungqina bobuxoki, naxa begqitha ngakwintetho engcolileyo, bagqitha kuyo ngesidima",
      "Nabo bathi xa bekhunjuzwa ngeeVesi zeNkosi yabo, (ezo Vesi) zingawi phezu kwabo benobuthulu nobumfama",
      "Nabo bathi: “Nkosi yethu, siphe kubafazi bethu nakwinzala yethu ukukholiseka emehlweni ethu, Usenze sibe ziinkokeli zabanyulu",
      "Abo baya kuvuzwa ngeendawo eziphakamileyo (ePaladesi) ngenxa yokunyamezela kwabo. Phakathi apho baya kuhlangatyezwa ngemibuliso nelizwi loxolo nentlonipheko",
      "Bahlale apho (ePaladesi) hayi ukubalihle (kweloo) khaya, eliyindawo yokuphumla",
      "Yithi (Muhammad): “ INkosi yam Yayinihoye kuphela ngenxa yokuba nanithandaza kuYo. Kodwa ngoku niyaYiphika. Ke ngoko isohlwayo siya kunamathela nca kuni"
    ]
  },
  {
    "chapter": 26,
    "versesCount": 227,
    "verses": [
      "Tâ-Sîn-Mîm",
      "Ezi ziiVesi zeNcwadi ecacileyo",
      "Mhlawumbi wena (Muhammad) ungazibulala ngenxa yobuhlungu bokuba bangangabi ngawo amakholwa",
      "Ukuba beSithanda beSingabathumelela umqondiso ovela esibhakabhakeni obuza kubenza iintamo zabo zihlale zithobekile",
      "Kananjalo akukho siTyhilelo sitsha esifika kubo sivela eNkosini yabo abangasitshikileliyo",
      "Ke kaloku bona baphikile, kodwa kuza kufika iindaba kubo zoko babedla ngokukugxeka",
      "Kanti abawujongi na umhlaba (babone) ukuba Sihlumise kangakanani na kuhlobo ngalunye (izinto) zodidi oluxabisekileyo",
      "Inene, kuko oku kukho umqondiso, kodwa uninzi lwabo abangomakholwa",
      "Yaye inene, iNkosi yakho nguSobunganga, uSozinceba",
      "Kananjalo xa iNkosi yakho yabiza uMûsâ (Isithi): “Hamba uye kubantu abenza ububi",
      "Abantu bakwaFir’awn. Ingaba abayi kumoyika na uAllâh?”",
      "Wathi yena: “Nkosi yam ndinoloyiko lokuba hleze bandiphikise",
      "Size nesifuba sam sicutheke1, nolwimi lwam lungabi nakukhululeka, ngoko ke thumela (umyalezo) kuHârûn (ukuba aze kuncedisana nam kulo msebenzi)",
      "Yaye bona banebango letyala2 kum, ngoko ke mna ndinoloyiko lokuba hleze bandibulale.”",
      "UAllâh Wathi: “Nakanye! Hambani nina nobabini nemiqondiso yeThu. Inene Thina Siya kuba kunye nani, Siphulaphule",
      "Hambani niye kuFir’awn, nithi kuye: ‘Thina singabaThunywa beNkosi yamaphakade",
      "Ke, vumela aBantwana bakwaSirayeli bahambe nathi.’”",
      "(UFir’awn) wathi: “Asizanga sikukhulise phakathi kwethu ungumtwana na wena (Mûsâ), wahlala nathi iminyaka ngeminyaka yobomi bakho",
      "Waza wena wenza isenzo sakho owasenzayo, waba ngomnye wabangenambulelo.”",
      "(UMûsâ) wathi: “Ndayenza loo nto ngoko, ngethuba ndandisengomnye wabalahlekileyo (ndingazi)",
      "Ndabaleka ndemka kuni, ndinoyika. Yaza iNkosi yam Yandinika (ulwazi) lokugweba, Yandenza ndaba ngoMnye wabaThunywa",
      "Olu luBabalo ondikhumbuza ngalo okokuba wena ukhoboza aBantwana bakwaSirayeli na?”",
      "UFir’awn wathi: “Kanti ngubani na iNkosi yamaphakade?”",
      "(UMûsâ) wathi: “YiNkosi yamazulu nomhlaba noko kuphakathikwawo, ukubaufunaukuqinisekiswangenyaniso.”",
      "(UFir’awn) wathi kwabo babemngqongile: “Aniva na?”",
      "(UMûsâ) wathi:YiNkosiyakhoekwayiNkosiyooyihlomkhulu bokuqala.”",
      "(UFir’awn) wathi: “Inene uMthunywa wenu othunywe kuni uphambene.”",
      "(UMûsâ) wathi: “YiNkosi yeMpumalanga neNtshonalanga noko kuphakathi kwazo, ukuba ubuqiqa.”",
      "(UFir’awn) wathi: “Ukuba ukhe wathabatha thixo (wumbi) ngaphandle kwam, Inene mna ndiya kukubeka phakathi kwabo bangamabanjwa.”",
      "(UMûsâ) wathi: Nokuba ndingakuzela nento ebonakalayo na (engumqondiso)?”",
      "UFir’awn wathi: Yiza nayo kaloku ukuba unenyaniso.”",
      "Waza (uMûsâ) wajula umsimelelo wakhe, ngokukhawuleza waba yinyoka ebonakalayo",
      "Waza warhola isandla sakhe saba mhlophe kwababesibukele",
      "(UFir’awn) wathi kwiinkosi zakhe ezazimngqongile: “Inene! Lo ngumenzi wemilingo oyincutshe",
      "Yena ufuna ukunikhupha ezweni lenu ngemilingo yakhe: uyintoni na ke umyalelo wenu, (makathiweni na)?”",
      "Bathi bona: “Rhoxisa (umcimbi) wakhe nomntakwabo okwethutyana, uthumele abamemezi ezixekweni",
      "Ukuba beze nazo zonke iincutshe zabenzi bemilingo.”",
      "Ke\tkaloku\tabenzi\tbemilingo\tbaqokelelana\tngemini eyayikhethiwe",
      "Kwathiwa ebantwini: “Ingaba nani niza kuqokelelana ndawonye na",
      "Khon’ukuze sibe nokulandela abenzi bemilingo ukuba ibe ngabo ababe noloyiso?”",
      "Ukufika kwabenzi bemilingo, bathi kuFir’awn: “Ingaba ngenene uya kubakhona na umvuzo kuthi xa sinokuphumelela",
      "Wathi yena: “Ewe, yaye kananjalo nina niya kuba ngabanye babo basondeleyo kum (ngokwesikhundla).”",
      "Umûsâ wathi: kubo: “Julani ke oko niza kukujula!”",
      "Bazijula ke iintambo zabo neentonga zabo, bathi: “Ngamandla kaFir’awn, sithi abaza kuphumelela ngenene!”",
      "Waza uMûsâ wajula eyakhe intonga, khangela ke! Yakuginya konke oko babekubonisa ngobuxoki",
      "Abenzi bemilingo bawa ngobuso baqubuda",
      "Besithi: “Sikholiwe thina kwiNkosi yamaphakade",
      "INkosi kaMûsâ noHârûn.”",
      "Wathi uFir’awn: “Nikholwa kuye ndinganinikanga mvume na? Inene, yena yinkosi yenu enifundise imilingo! Inene, niza kwazi. Inene mna ndiya kuninqumla izandla zenu neenyawo zenu ngokwahlukana kwamacala3, yaye ndiya kunibethelela emnqamlezweni nonke.”",
      "Bathi bona: Akuyi kubakho ngozi kuba isiphelo sethu kukubuyela eNkosini yethu (kakade)",
      "“Inene thina sithemba okokuba iNkosi yethu Iya kusixolela izono zethu, njengoko singabokuqala kumakholwa.”",
      "Kananjalo Satyhilela uMûsâ, (okokuba) “Hamba ngobusuku nezicaka zaM; inene, nina niya kuleqwa.”",
      "Waza uFir’awn wathumela ezixekweni abaqokeleli",
      "(Wathi), Inene, bona aba baliqelana elincinane",
      "Inene bona basenza umsindo",
      "Kanti thina siluluntu olunobubele.”",
      "Sabasusa ke ezitiyeni nasemithonjeni",
      "Nakoovimba nezikhundla ezihloniphekileyo",
      "Ngolo hlobo ke Senza aBantwana bakwaSirayeli ukuba babe ziindlalifa",
      "Babaleqa ke ukuphuma kwelanga",
      "Kwathi imikhosi leyo mibini ukubonana kwayo, abalandeli bakaMûsâ bathi: “Inene thina siza kufunyanwa.”",
      "(UMûsâ) wathi: “Nakanye! Inene, iNkosi yam Ikunye nam. Iya kundikhokela Yona.”",
      "Satyhila kuMûsâ (Sathi): “Betha ulwandle ngomsimelelo wakho,” Lwahlukana kubini, icala ngalinye laba ngathi yintaba ephakamileyo",
      "Saza Sabasondeza kufutshane abanye (umkhosi kaFir’awn)",
      "Samsindisa ke uMûsâ ndawonye nabo babekunye naye",
      "Sabatshonisa abanye (umkhosi kaFir’awn)",
      "Inene kule nto kwakungumqondiso kodwa uninzi lwabo babengazi kuba ngamakholwa",
      "Kananjalo iNkosi yakho NguSobunganga, uSobulumko",
      "Kananjalo bacengcelezele ibali likaIbrâhîm (uAbraham)",
      "Xa wathi kutata wakhe nakubantu bakowabo: “Ninqula ntoni na?”",
      "Bathi bona: “Sinqula izithixo, yaye thina sizinikele ngamandla kuzo.”",
      "Wathi yena: “Ziyaniva ke xa nibhekisa kuzo",
      "Okanye zininike inzuzo okanye zinonzakalise?”",
      "Bathi bona: “Hayi, kodwa ke safumana oobawo bethu besenza njalo (bezinqula).”",
      "Wathi yena: “Ingaba nikuqaphele phofu oko nihleli nikunqula",
      "Nina nookhokho benu bamandulo",
      "Inene bona baziintshaba kum, kodwa Ayinjalo Yona iNkosi yamaphakade",
      "Eyandidalayo, yaye yiYo Endikhokelayo",
      "IkwayiYo Endondlayo nendisezayo (Indiqabule unxano)",
      "Kanti naxa ndigulayo, yiYo Endiphilisayo",
      "IkwayiYo Eza kundenza ndife, Ize Indibuyisele ebomini (kwakhona)",
      "YiYo nendinqwenela ukuba Indixolele iziphoso zam ngoMhla wemivuzo.”",
      "(Waza uIbrâhîm wathi): “Nkosi yam ndiphe (amandla namagunya) okugweba, Undimanye nabangamalungisa",
      "Ndiphe\tukukhankanywa\tngenkumbulo\tebekekileyo zizizukulwana ezizayo",
      "Undibeke phakathi kwabaziindlalifa zePaladesi yolonwabo",
      "Uxolele utata wam. Inene yena ngomnye wabo balahlekayo",
      "Ungandenzi ndibe ngomnye wabo bahlazekileyo ngoMhla lowo baya kuvuswa ngawo (bonke)",
      "Mini leyo ubutyebi nabantwana bungayi kunceda nto",
      "Ngaphandle\tkwalowo\tuya\tkuza\tkuAllâh\tenentliziyo ecocekileyo.”",
      "Ke\tkaloku\tiPaladesi\tiya\tkuziswa\tkufutshane kwabangamalungisa",
      "NoMlilo\twesiHogo\tuya\tkuziswa\tkufutshane\tnabo baphambukayo",
      "Yaye kuya kuthiwa kubo: “Baphi na abo nanidla ngokubanqula",
      "Ngaphandle koAllâh? Banganinika na uncedo okanye bazincede bona buqu?”",
      "Ke kaloku bona baya kujulwa ngobuso babo eMlilweni, bona nabaphambuki",
      "Baya\tkudityaniswa\tndawonye\tnamajoni\t(omkhosi wokungcola) kaIblîs (uSathana)",
      "Baya kuthi xa bephikisana phakathi apho",
      "“Sifunga\tngoAllâh:\tInene\tthina\tsasisekulahlekeni okucacileyo",
      "Ngokufanisa nina neNkosi yamaphakade",
      "Yaye akukho bani owasilahlekisayo ngaphandle kwezaphula- mthetho",
      "Ke koloku thina ngoku asinamthetheleli",
      "Akukho netshomi ezinikeleyo (kuthi)",
      "Kodwa ukuba besinokubuyiselwa (emhlabeni), inene thina besiya kuba ngabakholwayo.”",
      "Inene kuko oku kukho umqondiso, kodwa uninzi lwabo abangomakholwa",
      "Inene iNkosi yakho, nguSomandla Wokwenene, uSozinceba",
      "Abantu bakwaNûh babaphikisa abaThunywa",
      "Xa umntakwabo uNûh wathi kubo: “Aniyi kumoyika na uAllâh",
      "Inene, mna ndinguMthunywa othembekileyo kuni",
      "Ngoko ke yoyikani uAllâh nindithobele",
      "Yaye andinibizi ntlawulo ngawo (lo myalezo). Intlawulo yam iseNkosini yam",
      "Yenzani amaxanduva enu kuAllâh, yoyikani Yena nithobele mna.”",
      "Bathi bona: “Thina sikholwe kuwe, lo gama ingabantu ekungekho yabo (phakathi kwethu) abalandela wena?”",
      "Wathi: “Ndinalwazi luni na mna ngoko bakwenzileyo",
      "Ityala labo liseNkosini yabo kuphela, ukuba benisazi",
      "Yaye andinguye onokugxotha amakholwa",
      "Mna ndinguMlumkisi kuphela.”",
      "Bathi bona: “Ukuba akuyeki (ukushumayela ngoAllâh) wena Nûh, inene wena uya kuba ngomnye wabo baya kuxulutywa ngamatye.”",
      "Wathi yena: “Nkosi yam, inene abantu bakuthi bandiphikile",
      "Gweba ke ngoko phakathi kwam nabo, undisindise mna nabo bangamakholwa bakunye nam.”",
      "Ke kaloku Samsindisa yena enqanaweni eyayisindeka (ngumthwalo)",
      "Sabarhaxisa(ngamanzibafa) bonkeabanye(ababengakholwa) emva koko",
      "Inene kuko oko kwabakho umqondiso, kodwa uninzi lwabo babengazi kuba ngamakholwa",
      "Ke kaloku Yona iNkosi yenu nguSobunganga, uSozinceba",
      "Ama’Ad abaphika abaThunywa",
      "Xa umntakwabo uHûd wathi kubo: “Aniyi kumoyika na uAllâh",
      "Inene, mna ndinguMthunywa othembekileyo kuni",
      "Yoyikani uAllâh ke ngoko nithobele mna",
      "Yaye andiniceli ntlawulo ngawo (lo myalezo). Intlawulo yam iseNkosini yamaphakade",
      "Nina nakha imizi yenu ephakamileyo kuzo zonke iindawo eziphakamileyo eningazi kuhlala nokuhlala kuyo (loo mizi)",
      "Nize nizithabathele izakhiwo (zamabhotwe) zokuba nihlale kuwo ngonaphakade",
      "Naxa nihlasela (abantu) nibahlasela okwezikhohlakali",
      "Yoyikani uAllâh ke ngoko nithobele mna",
      "Ke kaloku yoyikani loWo Wanibonelela ngoko nikwaziyo",
      "Wanibonelela\tngemfuyo\tyezilwanyana\tezidla\tingca nabantwana",
      "Nezitiya nemithombo (yamanzi)",
      "Inene mna ndoyikisela isohlwayo seMini eNkulu kuni.”",
      "Bathi bona: “Kuyafana kuthi nokuba ungashumayela okanye ube ngomnye wabo bangashumayeliyo",
      "Oku (ukushumayelayo) akunto yimbi ngaphandle kokuba ngamabali obuxoki wabantu bakudala",
      "Yaye asiyi kohlwaywa thina.”",
      "Bamphikisa ke, Saza Sabatshabalalisa. Inene kuko oku kukho umqondiso ngenene, kodwa uninzi lwabo abangawo amakholwa",
      "Ke kaloku iNkosi yakho nguSobunganga, uSozinceba wokwenene",
      "(Abantu) bakwaThamûd babaphika abaThunywa",
      "Xa umntakwabo uSâlih wathi kubo: “Aniyi kumoyika na uAllâh",
      "Inene, mna ndinguMthunywa othembekileyo kuni",
      "Yoyikani uAllâh ke ngoko nithobele mna",
      "Yaye andinibizi ntlawulo ngawo (lo myalezo), intlawulo yam iseNkosini yamaphakade",
      "Ingaba niza kuhlala nikhuselekile koku ninako apha? (aniyi kufa na)",
      "(kwezo) zitiya (zenu) nemithombo",
      "Nezityalo eziluhlaza (zamasimi enu) needatilisi zesundu neziqhamo ezithambileyo",
      "Kananjalo nina nakha imizi yenu ezintabeni ngobuchule",
      "Yoyikani uAllâh ke ngoko nithobele mna",
      "Kananjalo musani ukuthobela imiyalelo yabenzi bobubi",
      "Abenzaubutshingaemhlabeniabangaguqukiyonokuguquka.”",
      "Bathi bona: “Kuphela wena ungomnye wabo bathakathiweyo",
      "(Bathi kananjalo): “Wena ungumntu ngokufana nathi, ngoko yiza nomqondiso, ukuba ngaba uthetha inyaniso.”",
      "Wathi yena: “Nantsi (imazi) yenkamela, okwayo kukuba isele (ngexesha elithile) nani ninelungelo lokuba nisele ngelenu ixesha ngemini eyaziwayo (nini nayo)",
      "Ke\tmaze\tningayichukumisi\tngobubi,\tkungenjalo\tniya kuhlaselwa sisohlwayo semini embi kakhulu.”",
      "Kodwa (bayibulala) bayinqumla imisipha babuya bazisola",
      "Ke kaloku isohlwayo sabahlasela. Inene kuko oku kukho umqondiso, kodwa uninzi lwabo aluzanga lube ngawo amakholwa",
      "Kananjalo inene, iNksoi yakho nguSobunganga, uSozinceba",
      "Abantu bakwaLût babaphika abaThunywa",
      "Xa umntakwabo uLût wathi kubo: “Aniyi kumoyika na uAllâh",
      "Inene mna ndinguMthunywa othembekileyo kuni",
      "Yoyikani uAllâh ke nithobele mna",
      "Yaye andibizi ntlawulo ngawo (lo myalezo), intlawulo yam iseNkosini yamaphakade",
      "“Ingaba niya kumadoda na ephakadeni",
      "Niyeke abo uAllâh Wanidalela bona ukuba ibe ngabafazi benu? Inene, nina ningabagabadeli babantu!”",
      "Bathi bona: “Ukuba akusiyeki wena Lût! Inene wena uya kuba ngomnye wabo bakhutshelwe ngaphandle (kwesi sixeko).”",
      "Wathi yena: “Inene mna ndingomnye wabo basichase kanobom isenzo senu, nabo basonyanyayo",
      "Nkosi yam, ndisindise mna nosapho lwam (kwiziphumo zoko) bakwenzayo.”",
      "Samsindisa ke yena nosapho lwakhe, lonke",
      "ngaphandle kwexhegokazi elaba ngomnye wabo bashiyeka ngemva",
      "Emva koko Sabatshabalalisa abanye",
      "Ke kaloku Sathoba imvula (yamatye omlilo) phezu kwabo, hayi ububi baloo mvula yabo babelunyukisiwe ngayo",
      "Inene kuko oku kukho umqondiso, kodwa uninzi lwabo aluzanga lube ngawo amakholwa",
      "Kananjalo\tiNkosi\tyakho\tnguSobunganga\twokwenene, uSozinceba",
      "Abemi base-Al-Aikah4 babaphika abaThunywa",
      "Xa uShu’aybh wathi kubo: “Aniyi kumoyika na uAllâh",
      "Inene mna ndinguMthunywa othembekileyo kuni",
      "Ngoko ke yoyikani uAllâh nithobele mna",
      "Yaye andibizi ntlawulo ngawo (lo msebenzi), intlawulo yam iseNkosini yamaphakade",
      "Nikani (abantu) umlinganiselo opheleleyo ningabi ngabo abo babangela ilahleko",
      "Nimete ngesikali esingumlinganiselo onguwo (xa nisenza intengiselwano nabantu)",
      "Ningabaqhathi abantu ngokucutha izinto, ningenzi kungcola, nabutshinga emhlabeni",
      "Noyike loWo Wanidalayo nezizukulwana zamandulo.”",
      "Bathi bona: “Kuphela wena ungomnye wabo bathakathiweyo",
      "Wena ungumntu njengathi yaye inene, thina sicinga ukuba ungomnye wabo bangamaxoki",
      "Ngoko ke yenza iceba lezulu lisiwele, ukuba ngaba uthetha inyaniso!”",
      "Wathi\tyena:\t“INkosi\tyam\tyiYona\tInguMazi\twoko nikwenzayo.”",
      "Bamphika ke, saza isohlwayo semini yelifu elimnyama sabahlasela. Inene sona yayisisohlwayo semini embi kunene",
      "Inene kuko oku kukho umqondiso, kodwa uninzi lwabo babengengawo amakholwa",
      "Kananjalo, iNkosi yakho nguSobunganga, uSozinceba",
      "Yaye inene, (i’Kur’ân) sisiTyhilelo seNkosi yamaphakade",
      "UMoya Othembekileyo (oyiNgcwele uJibrîl) uze nayo emhlabeni",
      "Entliziyweni yakho (Muhammad) khon’ukuze ube ngomnye wabaLumkisi",
      "Ngolwimi olucacileyo lwesiArabhu",
      "Kananjalo inene, yona (ikhankanyiwe) kwiziBhalo zabantu bamandulo",
      "Kanti akungomqondiso na kubo ukuba yaziwe nazizifundiswa zaBatwana bakwaSirayeli",
      "Enokuba beSiyityhile komnye wabasemzini",
      "Aze ayicengceleze kubo, (kakuhle), bebehleli bengayi kukholwa kuyo",
      "Senza\tnjalo\tke\tukufaka\tukungakholwa\tezintliziyweni zezaphula-mthetho",
      "Abayi kukholwa kuyo de babone isohlwayo esibuhlungu",
      "Yaye siya kubafikela bengekaqondi",
      "Baze bathi: “Singamelwa na (okwethutyana)",
      "Ngoko ke ingaba sele besingxamele na isohlwayo seThu",
      "Uyabona na ukuba xa Sinokubayeka babeselonwabeni iminyaka ngeminyaka",
      "Kuze kufike kubo oko babethenjiswe ngako",
      "Abayi kuncedwa nganto lulonwabo ababelunikiwe",
      "Kananjalo aSizanga sitshabalalise sixeko ngaphandle kokuba (siqale) sibe nabaLumkisi",
      "Bokubakhumbuza; yaye aSizanga Sibe nentswela-bulungisa Thina",
      "Kananjalo ayingooSathana abaze nayo (i’Kur’ân)",
      "Abavumelekanga, bengasokuze bakwazi",
      "Inene bona ekuyiveni bashenxisiwe",
      "Ngoko ke ungathandazi komnye uthixo kunye noAllâh hleze ube ngomnye wabo baya kwamkeliswa isohlwayo",
      "Kananjalo lumkisa isizwe sakho nezizalwana ezisondeleyo (ngokuhlobana)",
      "Uthobe iphiko lakho (ube nemfobe) kwabo bakulandelayo bangamakholwa",
      "Xa ke bengakuthobeli, yithi wena: “Mna ndimsulwa koko nikwenzayo nina.”",
      "Wena uxhomekeke kuSobunganga, uSozinceba",
      "Okubonayo xa uvuka",
      "Nentshukumo yakho phakathi kwabo baqubudayo",
      "Inene Yena (uAllâh) nguSokuva, uSolwazi",
      "Ndinganixelela abo ooSathana behla phezu kwabo",
      "Behla phezu kwabo bonke abenzi bezono, amaxoki",
      "(Abo bangamaxoki) bagqithisa abakuvileyo, (ngooSathana), yaye uninzi lwabo ngamaxoki",
      "Ke zona iimbongi (ezo balandela zona) ngabalahleki (kuphela)",
      "Awuboni na ukuba zinyuka zisihla kwintili nganye",
      "Kwanokuba zithetha ezingakwenziyo",
      "Ngaphandle kwezo mbongi zikholwayo, zenze ubulungisa zikhumbule uAllâh rhoqo zincedise (amaMuslim) emva kokuba oniwe. Ke kaloku abo bonayo baza kwazi okokuba (luhlobo olunjani na) lokubuyela abaya kubuyiswa ngalo"
    ]
  },
  {
    "chapter": 27,
    "versesCount": 93,
    "verses": [
      "Tâ-Sîn. Ezi ziiVesi ze’Kur’ân, yaye ziyiNcwadi ecacileyo",
      "SisiKhokelo neendaba ezivuyisayo kwabakholwayo",
      "Abamisela iSalâh, banikele ngeZakâh, yaye bona banengqiniseko ngoBomi oBuzayo",
      "Inene, abo bangakholwayo kuBomi oBuzayo, Thina Sizenze izenzo zabo zabonakala zilungile kubo, khon’ukuze bafathule ngobumfama",
      "Bona bangabo okwabo iya kuba sisohlwayo esibuhlungu, yaye kuBomi oBuzayo baya kuba ngabalahlekelwa",
      "Kananjalo wena Muhmmad ufumene i’Kur’ân kuloWo UnguSobulumko, uSolwazi",
      "Ke kaloku xa uMûsâ wathi kusapho lwakhe: “Inene mna ndibone umlilo; (ngoko ke) ndiza kuniphathela inkcazelo, okanye isikhuni esivuthayo khon’ukuze nizifudumeze ngaso (nani).”",
      "Kodwa wathi esakusondela kuwo, wabizwa, (kwathiwa) “Usikelelekile loWo Usemlilweni nalowo ungakuwo. Kananjalo uzuko malube kuAllâh, iNkosi yamaphakade",
      "“Hini na Mûsâ! Inene NdiM, uAllâh, uSomandla, uSobulumko.”",
      "kwathiwa kuye: “Jula intonga yakho!” wathi ke akuyibona inyubuluza oku kwenyoka, wajika wabaleka, akanyeka nokunyeka. Kwathiwa kuye: “Hini na Mûsâ! Musa ukoyika kuba inene uMthunywa akoyiki nto phambi kwaM",
      "Ngapha koko lowo wonayo aze enze okulungileyo emva kokungcolileyo inene Mna NdinguMxoleli uSozinceba",
      "Kananjalo faka isandla sakho esifubeni sakho, siya kubuya simhlophe (kodwa) singenasifo. (Le) yeminye yemiqondiso kwelithoba (oza kuyibonisa) uFir’awn nabantu bakhe. Inene, bona baye baba ngabantu abadelelayo nabaqaqadekileyo.”",
      "Kodwa yathi imiqondiso yeThu isakufika kubo, icacile ukuba ibonakale, basuka bathi bona: “Lo ngumlingo ocacileyo.”",
      "Yaye bayiphikisa, (imiqondiso leyo) lo gama (ingaphakathi) leziqu zabo lalicacelwe (ngumyalezo) lowo, ngenxa yentswela bulungisa nenkukhumalo. Jonga ke ukuba saba yintoni na isiphelo sabenzi bobugwenxa",
      "Kananjalo Sanika ulwazi uDâwûd noSulaymân baza bathi bona: “Iindumiso mazibe kuAllâh, Othe Wasibabala ngaphezulu kunezicaka zaKhe ezininzi ezikholwayo.”",
      "Yaye uSulaymân waba yindlalifa kaDâwûd. Wathi: “Hini na bantu! Thina sifundiswe ukuthetha ulwimi lweentaka, yaye thina siphiwe izinto zonke. Inene oku kububungqina boBabalo",
      "Kwaqokelelana imikhosi yeejinni1 zikaSulymân neyabantu neyeentaka, yaza yamatsha ngokwemigca",
      "Yada yafika entilini yeembovane, ke kaloku enye yeembovane yathi: “Hini na zimbovane! Ngenani ezindlwini zenu ukuze ninganyathelwa nguSulaymân nemikhosi yakhe, ibe inganiboni yona.”",
      "Usulaymân ke ngoko wancuma yintetho yayo, wathi: “Nkosi yam ndenze ndikwazi ukuba nombulelo ngeziBele Ondenzele zona nozenzele abazali bam nokwenza izenzo ezilungileyo Oya kuzamkela Wena. Undingenise kananjalo ngenceba yakho (kwibandla) leziCaka zakho ezingamalungisa",
      "Ke kaloku wathabatha umalusi weentaka wathi kuye: Yintoni na ebangela ukuba ndingamboni uhud-hud?2 Okanye mhlawumbi ukunye nabo bangekhoyo (apha)",
      "“Yena ndiya kumohlwaya ngokwenene ngesohlwayo esibuhlungu, okanye ndimxhele, ngaphandle kokuba uye waNdizela nesizathu esicacileyo.”",
      "Kodwa uhud-hud azanga ahlale isidala: (wafika), wathi: “Mna ndiqulethe (elwazini lwam) oko wena ungakuqulathanga, yaye mna ndivela eShebha neendaba zenyaniso",
      "Ndifumene umfazi olawulayo kubo: unazo zonke izinto ezinokuba zezakhe nawuphi na umlawuli emhlabeni, kwaye unetrone enkulu",
      "Ndimfumene yena nabantu bakhe bekhonza ilanga endaweni ka-Allâh, yaye uShaytân wenze izenzo zabo zabonakala zilungile kubo, kwaye ubathintele eNdleleni ka-Allâh: ngoko ke abanasikhokelo",
      "Kananjalo abaqubudi bona kuAllâh, Ovelisa okufihlakele emazulwini nasemhlabeni Ekwazi noko nikufihlayo noko nikuvezayo",
      "UAllâh Akukho thixo wumbi ngaphandle kwaKhe, iNkosi yeTrone eNkulu.”",
      "USulaymân wathi: “Siza kubona ke ukuba unyanisile na nokuba ungomnye wabo baxokayo kusini na",
      "Hamba ke nale ncwadi3 yam uyise kubo. Ubayeke ujonge ukuba mpendulo ni na abaza kuza nayo.”",
      "Wathi yena (ukumkanikazi waseShebha): Hini na nina bahloniphekileyo! Inene mna ndiziselwe incwadi ehloniphekileyo",
      "Inene yona ivela kuSulaymân, yaye yona (ithetha: “eGameni lika-Allâh, uSolubabalo, uSozinceba)",
      "Ungakhukhumali kum koko yiza kum ngokuzinikela (njengamaMuslim),”",
      "Wathi (ukumkanikazi): “Hini na nina bahloniphekileyo, ndicebiseni kulo mbandela. Andingethandi ukuthabatha isigqibo ngaphandle kokuba nina nibe ngamangqina am.”",
      "Bathi bona: “Thina singamadoda anamandla, nanamandla amakhulu omkhosi, kodwa ke umyalelo ngowakho, bona wena omawuyalele kona.”",
      "Wathi yena: “Inene ookumkani xa bengena esixekweni, bayasitshabalalisa benze abantu abahloniphekileyo balapho babe ngabathotyiweyo. Leyo yiyona nto bayenzayo",
      "Kodwa mna ndiya kubathumelela isipho ndize ndijonge ukuba mpendulo ni na eza kubuya nesithunywa.”",
      "Bathi ke besakufika kuSulaymân, wathi: “Nindibonelela ngobutyebi na? Kodwa oko uAllâh Andinike kona kungcono kunoko aninike kona nina. Ukusuka apho ikwanini nje abavuyiswa zizipho zenu",
      "Buyelani kubo, kuba thina inene siza kuza kubo ngomkhosi baze bona bangabi namandla okuphikisana nawo, yaye thina siya kubagxotha baphume benyelekile, yaye baya kuthotyiselwa.”",
      "Wathi (uSulaymân): “Hini na nina zinkosi nguwuphi na kuni oya kundizela netrone yakhe bengekazi kuza kuzithoba kum?”",
      "Eyona inamandla kuzo iiJinni yathi: “Ndiya kuza nayo mna ungekaphakami nakwindawo yakho, yaye mna inene kuwo lo msebenzi ndinamandla yaye ndithembekile.”",
      "Eyayinolwazi lweziBhalo yathi: Mna ndiya kuyizisa kuwe ngokuphanyaza kweliso!” Wathi (uSulaymân) esakuyibona ibekwe phambi kwakhe, wathi: “Oku kuvela kuBabalo lweNkosi yam (Isenzela) ukundivavanya ukuba ndinawo na umbulelo okanye andibuleli na! Lowo ubulelayo, inene ukubulela kwakhe (ukwenzela ukuzinceda) isiqu sakhe. Ke lowo ungabuleliyo inene iNkosi yam ayidingi nto yaye nguSobubele.”",
      "(Wathi): “Mtshintsheleni imbonakalo yetrone yakhe sibone ukuba uya kukhokeleka na okanye uya kuba ngongakhokelelekanga na.”",
      "Ke kaloku ukufika kwakhe kwathiwa kuye: “Ingaba itrone yakho iyafana na nale?” Wathi yena: “Ingengathi yiyo.” (USulaymân wathi) Thina saphiwa ulwazi ngaphambili kunaye, yaye sibe ngamaMuslim (sazithoba phantsi kwentando ka-Allâh)",
      "Yena ke oko abe ekukhonza kumphambukisile (ekuzinikeleni kuAllâh). Inene, yena usuka kubantu abangakholwayo.”",
      "Kwathiwa kuye: “Ngena ebhotwe.” Kodwa wathi akulibona (ibhotwe), wacinga ukuba lichibi lamanzi wazinyusa iilokwe zakhe (ukuze awele). Wathi (uSulaymân): “Eneneni (wena) libhotwe eli (elimgangatho walo) wenziwe ngegilasi.” Wathi yena: “Nkosi yam, inene mna ndizonile yaye ndiyazinikela noSulaymân kuAllâh, iNkosi yamaphakade.”",
      "Inene Thina Sathumela kumaThamûd umntakwabo uSâlih, owathi (kubo): “Khonzani uAllâh (Yedwa)”, Khangela ke! Basuka bangamaqela amabini aphikisanayo (elikholwayo nelingakholwayo)",
      "Wathi yena: “Hini na bantu bakuthi! Kutheni na nifuna ukuba isohlwayo sifike ngokukhawuleza ngaphambili kokulungileyo (inceba ka-Allâh)? Kutheni ningaceli itarhu kuAllâh, khon’ukuze nifumane ukwenzelwa inceba?”",
      "Bathi bona: “Thina sikucingela ukuba wena uhlolela okubi, wena ndawonye nabo bakunye nawe.” Wathi yena: “Ukuhlolela okubi oko kwenu kukuAllâh. Ngapha koko nina ningabantu abavavanywayo",
      "Ke kaloku kweso sixeko kwakukho iintsapho ezisithoba ezazisenza ubutshinga emhlabeni zaye zingaguquki zilungise (ihambo yazo)",
      "Zathi zona: “Thabathani isifungo ngoAllâh sokuba siza kumbulala (uSâlih) ngobusuku yena nosapho lwakhe. Sakusuka sithi kwisizalwane sakhe esisondele kakhulu kuye, ‘Asikhanga siyibone intshabalalo yosapho lwakhe, yaye thina sithetha inyaniso’”",
      "Baqulunqa icebo ke, naThi Saqulunqa icebo, lo gama babengaqondi",
      "Khangela ke ukuba sabanjani na isiphumo seyelenqe labo ukubatshabalalisa kweThu bona nabantu bakubo bonke",
      "Ke ngoko leyo yimizi yabo eyatshabalala nya kuba benza ubugwenxa. Inene kuko oku kukho umqondiso kubantu abanolwazi",
      "Sabasindisa ke abo bakholwayo, babemoyika uAllâh, begcina amaxanduva abo kuYe",
      "Kanajalo khankanya uLût xa wathi kubantu bakubo, nenza ukungcola na lo gama nibona",
      "Niya kumadoda ngeenkanuko endaweni yabafazi na? Inene nina ningabantu abaziphethe ngokungenangqondo.”",
      "Kodwa impendulo yabantu bakubo ayizanga ibe nto yimbi ngaphandle kokuthi: “Lugxotheni usapho lukaLût (luphume) esixekweni senu. Inene bona ngabantu abafuna ukuzigcina msulwa.”",
      "Samsindisa ke Thina yena nosapho lwakhe, ngaphandle komkakhe; Sammisela ukuba abe ngomnye wabo baza kushiyeka ngemva",
      "Saza Sathoba imvula yamatye (omlilo) phezu kwabo, hayi ukungcola kwentshabalalo yabo babelunyukisiwe",
      "Yithi (Muhammad): “Iindumiso mazibe kuAllâh, uxolo phezu kwezicaka zaKhe Awazikhethayo. Ingaba nguAllâh Olungileyo na okanye ngabo babayamanisa naYe?”",
      "AyinguYe na Owadala amazulu nomhlaba, nonithobela amanzi (emvula) evela esibhakabhakeni, eSithi ngawo Senze kukhule izitiya ezingummangaliso zizele bubuhle nokuyolisa eningekhe nina ngokwenu nikwazi ukukhulisa imithi yazo? Ukhona na omnye uthixo ngaphandle koAllâh? Kodwa bona ngabantu abayamanisa (amahlulelane) bawalinganise (naYe)",
      "Ingaba loWo Wenza ihlabathi laba ngumhlaba ozinzileyo Waza Wabeka kuwo apho imilambo, Wawenzela iintaba eziqinileyo, Wabeka phakathi kweelwandle ezimbini umsantsa? Ukhona omnye uthixo na ngaphandle koAllâh? Kodwa uninzi lwabo alwazi",
      "AyinguYe na ophendula lowo uxhwalekileyo xa ebiza kuYe Aze asuse okungcolileyo, Anenze nibe ziindla-lifa zehlabathi izizukulwana emva kwezizukulwana? Ukhona na omnye uthixo ngaphandle koAllâh? Kuncinane enikukhumbulayo",
      "AyinguYe na Onikhokelayo Anikhuphe ebumnyameni bomhlaba nolwandle nothumela imimoya eba ziindaba ezivuyisayo phambi kwenceba yaKhe? Ukhona na omnye uthixo ngaphandle koAllâh? Uphakamile uAllâh ngaphezulu kwayo yonke into abayayamanisa naYe",
      "AyinguYe na Oqalisa indalo Aze Aphinde ayiphinde nonibonelelayo ngokusuka emazulwini nasemhlabeni? Ukhona na omnye uthixo okunye noAllâh? Yithi: “Vezani ubungqina kaloku ukuba ninenyaniso.”",
      "Yithi: “Akukho namnye emazulwini nasemhlabeni owazi okungabonwayo ngaphandle koAllâh, yaye abazi nokwazi ukuba baza kuvuswa nini na.”",
      "Ukusuka apho ulwazi lwabo lulinganiselwe mayela noBomi oBuzayo. Ngapha koko bayathandabuza ngokumayela nabo. Kananjalo bona mayela nabo, (uBomi oBuzayo) baziimfama",
      "Ke kaloku abo bangakholwayo bathi: “Ingaba xa sele siluthuli kunye nookhokho bethu, siza kubuyiswa (sikhutshwe emangcwabeni)",
      "Sathenjiswa ngako oku, thina nookhokho bethu ngaphambili. Oku akunto yimbi ngaphandle kokuba ziintsomi zabantu bakudala",
      "Yithi kubo: “Tyhutyha-tyhutyhani ilizwe, nibone okokuba saba njani na isiphelo sezaphula-mthetho.”",
      "Musa ukukhathazeka ngabo okanye ube buhlungu ngoko bakuqulunqayo",
      "Kananjalo bathi: “Inini na (inzaliseko) yesi sithembiso, ukuba nithetha inyaniso?”",
      "Yithi wena: “Mhlawumbi sele ikufuphi emva kwenu inxalenye yoko ningenamonde ngako.”",
      "Inene iNkosi yenu Izele buBubele ngabantu kodwa uninzi lwabo abanambulelo.”",
      "Kananjalo iNkosi yenu Iyakwazi oko kufihlwe zizifuba zenu noko zikuvezayo",
      "Yaye akukho nto ifihlakeleyo ezulwini nasemhlabeni koko iseNcwadini ecacileyo",
      "Inene le ‘Kur’ân ibalisela aBantwana bakwaSirayeli okuninzi koko baphikisana ngako",
      "Inene yona isisiKhokelo nenceba kumakholwa",
      "Inene iNkosi yenu Iza kugweba phakathi kwabo ngogwebo lwaYo. Yona nguSobunganga, uSolwazi",
      "Ngoko ke thembela ngoAllâh; inene wena usenyanisweni ecacileyo",
      "Inene wena akungekhe wenze abafileyo beve, ungekhe wenze izithulu ziluve ubizo xa sele zibuye umva zijibilikile",
      "Yaye akungekhe ukhokele iimfama uzikhuphe ekulahlekeni kwazo. Uya kwenza kuve kuphela abo bakholwayo kwiiVesi zeThu, abo ke ngamaMuslim",
      "Kananjalo xa iLizwi (elingummiselo) liwile phezu kwabo, Siya kuzisa kubo isilo sivela emhlabeni sithethe nabo, kuba abantu abazanga bakholwe ngokunyanisekileyo kwiiVesi zeThu",
      "Yaye ngaloo Mini xa Siya kubaqokelela kwisizwe ngasinye, iqela labo babephika iiVesi zeThu liya kuqhutywa luyimikrozo",
      "Bade baye kufika kwindawo yoMgwebo, Aze Athi (uAllâh): “Nayiphika na nina imiqondiso yaM lo gama naningayiqiqi elwazini (lwenu) kanti yintoni kanye le naniyenza?”",
      "Lize iLizwi lizaliseke kubo, ngokuba benza ubugwenxa, yaye abayi (kukwazi) ukuthetha",
      "Ababoni na bona ukuba Senza ubusuku khona ukuze baphumle ngabo nemini ebanika ukubona? Inene kuko oku kukho imiqondiso kubantu abakholwayo",
      "NgeMini ekuya kuvuthelwa iXilongo ngayo, yaye wonke osezulwini naye wonke osemhlabeni uya kunkwantya ngaphandle kwabo uAllâh Aya kuthanda (ukuba bangoyiki). Yaye bonke baza kuza kuYe bethobekile",
      "Ke kaloku uzibona iintaba uzicingele ukuba ziqinile, lo gama ziya kudlula njengokudlula kwamafu. Ngumsebenzi ka-Allâh, Owafezekisa izinto zonke. Inene Yena Unolwazi ngoko nikwenzayo",
      "Nabani na lowo uya kuza nesenzo esilungileyo (ngeMini yoMgwebo), uya kufumana umvuzo ongcono kunaso (isenzo eso) yaye bona (abanjalo) kuloyiko lwaloo Mini baya kukhuseleka",
      "Kananjalo nabani na oya kuza nesenzo esikukungcola ubuso babo (banjalo) buya kujulelwa ezantsi eMlilweni. (Kuze kuthiwe) Ingaba nihlawulelwe enye into ngaphandle koko nanidla ngokukwenza na?”",
      "(Yithi Muhammad): “Mna ndiyalelwe kuphela ukuba ndinqule iNkosi yesi sixeko, Eyasenza saNgcwele ekuyiYo ezizezaYo izinto zonke. Yaye kananjalo ndiyalelwe ukuba ndibe ngomnye wamaMuslim",
      "Nokuba ndicengceleze i’Kur’ân. Nabani na ke okhokelweyo yena ukhokelelwe inzuzo yakhe kuphela; kwaye nabani na lowo ulahlekayo yithi (kuye), “Kuphela mna ndingomnye wabalumkisi.”",
      "Kananjalo yithi: “Iindumiso zonke mazibe kuAllâh. Yena Uya kunibonisa imiqondiso yaKhe, yaye niya kuyazi. Kananjalo iNkosi yenu akungaba Ayikwazi enikwenzayo.”"
    ]
  },
  {
    "chapter": 28,
    "versesCount": 88,
    "verses": [
      "Tâ-Sîn-Mîm",
      "Ezi ziiVesi zeNcwadi ecacileyo",
      "Sizicengceleza kuwe zivela kwiindaba zikaMûsâ noFir’awn ngenyaniso kubantu abakholwayo",
      "Inene, uFir’awn waziphakamisa ezweni wenza nabantu balo baba ziimvaba ngeemvaba, ecinezela iqela elithile kubo, egwinta oonyana babo agcine abasetyhini babo. Inene, yena wayengomnye wabenzi bobubi",
      "Ke kaloku Thina Saye Sathanda ukuba Sibonise uBabalo kwabo babecinezelekile elizweni, Sabenza baziinkokeli, Sabenza baba ziindlalifa",
      "Sibamisele elizweni, Sabonisa ngabo uFir’awn (nephakathi lakhe) uHâmân nomkhosi wabo abo babeboyika",
      "Ke kaloku Satyhilela umama kaMûsâ (Sathi kuye): “Mncancise (uMûsâ); kodwa ukuba uye wamoyikisela uze uye kumbeka emlanjeni, ungoyiki, ungaxhalabi. Inene Thina Siya kumbuyisela kuwe yaye Siya kumenza abe ngomnye wabaThunywa.”",
      "Ke kaloku usapho lwakwaFir’awn lwamchola (emlanjeni) khon’ukuze abe lutshaba (nonobangela) wenkxwaleko. Inene uFir’awn, uHâmân nomkhosi wakhe babengaboni",
      "Ke kaloku umkaFir’awn wathi, “(Lo mntwana uya kuba) luchulumanco lwemehlo kum nakuwe. Ngoko ke musa ukumbulala; hleze abe yinzuzo kuthi, okanye singamchola abe ngunyana (wethu).” Babe bengaqondi bona",
      "Intliziyo kamama kaMûsâ yaba liphanga (yaba buhlungu) kwabakancinaneukubaangayichaziimekongaye(umntwana) ukuba SaSingayibophanga Sayiqinisa intliziyo yakhe ukuze abe ngomnye wabakholwayo",
      "Wathi kudade wabo: “Mlandele (umntwana),” wamlandela ke emlondolozile mgama bona (abakwaFir’wn) bengaqondi",
      "Ke Thina Sabe Sibathintele bonke abaqeshelwa ukuncancisa kwangaphambili, wathi (udade boMûsâ): “Ndinganikhombisa na kumzi wabantu abaya kunihoyela yena lo gama bona baya kuba ngabakhulisi bakhe abanyanisekileyo.”",
      "Sambuyisela kumama wakhe (ngolo hlobo) khon’ukuze axole angakhathazeki kwanokuba azi okokuba isithembiso sika-Allâh siyinyaniso. Kodwa uninzi lwabo (abantu) alwazi",
      "Wathi ke esakukhula ngokupheleleyo (nasengqondweni) sele ebhadlile, Sampha (ukwazi) ukugweba. Nolwazi. Sibavuza kanjalo ke Thina abenzi bokulungileyo",
      "Ke kaloku wangena esixekweni esithile ngethuba abantu baso babengananzanga nto, wafumana apho amadoda amabini esilwa: enye iyeyohlanga lwakhe enye iyeyotshaba. Ke kaloku le yohlanga lwakhe yacela ukuba ayincedise ngokuchasene nale yotshaba lwakhe, ngoko nangoko uMûsâ wayibetha wayibulala (kungenganjongo). Wathi: “Oku ndikwenzileyo) kuvela kumsebenzi kaShaytân. Inene yena ngumlahlekisi ocacileyo.”",
      "Wathi: “Nkosi yam, inene mna ndizonile (umphefumlo) wam, ndixolele ke ngoko,” Yaza Yona (iNkosi yakhe) Yamxolela. Inene Yona nguMxoleli, uSozinceba",
      "Wathi: “Nkosi yam, ngobabalo Ondenzele lona, andisokuze ndibe ngumncedisi wezaphula-mthetho.”",
      "Waye woyika, esixekweni apho ephunguza esoyikisela (ukuba kwaziwe akwenzileyo), xa kwathi ngesaquphe lowo wayecele ukuncediswa nguye kwixesha elidlulileyo wakhalela ukuncedwa kwakhona. UMûsâ wathi kuye, : “Inene, wena ungumphambuki wokwenyani.”",
      "Uthe xa efuna ukumbetha lowo wayelutshaba kubo bobani, wathi yena: “Hini na Mûsâ, ingaba ufuna ukundibulala na njengalowaa ubumbulele izolo?” Wena ufuna ukuba sisikhohlakali ezweni yaye akufuni kuba ngomnye wabalungisayo.”",
      "Ke kaloku enye indoda eyayisuka kwelinye icala elikude lesixeko, yeza ibaleka. Yathi: Hini na Mûsâ, inene iinkosi (zalapha) ziyabhunga ngawe ukuba zikubulale, ngoko ke wena zimela. Inene, mna ndingomnye wabacebisi abanyanisekileyo kuwe.”",
      "Wazimela ke wemka apho, ephunguphunguza esoyika. Wathi: Nkosi yam! Ndisindise kubantu abangabenzi bobubi.”",
      "Waza wathi akubhekisa ngakwaMidiyan, wathi: “Mhlawumbi iNkosi yam Iya kundikhokelela eNdleleni elungileyo.”",
      "Ke kaloku wathi akufika kwindawo enamanzi kwaMidiyan, wafumana apho iqela lamadoda liseza (imihlambi yemfuyo yalo), ecaleni kwabo wafumana abafazi ababini ababebuyisa umva (umhlambi wabo). Wathi (kubo): “Kwenzeka ntoni na kuni?” Bathi bona: “Asikwazi ukuseza (umhlambi wethu) de abelusi basuse eyabo kwaye utata wethu waluphele kakhulu.”",
      "Wabasezela umhlambi wabo, (akugqiba) wabuyela emthunzini, wathi: “Nkosi yam inene mna ndiswele nayiphi na into elungileyo Onokundipha yona.”",
      "Omnye wabo bafazi babini weza kuye ehamba eneentloni. Wathi: “Utata wam uyakumema khona ukuze akubuyekeze ngokusisezela (impahla yethu).” Wathi ke akufika kuye wambalisela ibali (lokwenzeke kuye), wathi yena, “Musa ukoyika. (Ngoku) umkile kubantu abangabenzi bobubi.”",
      "Omnye wabafazi (abo) wathi: “O tata wam, mqeshe. Inene oyena ulungileyo unokumqesha ngonamandla nothembekileyo.”",
      "Wathi yena [uyise wabo bafazi) (kuMûsâ)]: “Inene mna ndinqwenelaukukutshatisanenyeyazoezintombizam, phantsi komqathango wokuba undisebenzele iminyaka esibhozo; kodwa ke ukuba ugqibe yalishumi, oko kuya kuba luvelwano lwakho. Mna ke andinqweneli kukubeka bunzimeni. Uya kundifumana mna ndingomnye wabangamalungisa ukuba uAllâh Uthandile.”",
      "(UMûsâ) wathi: “Oko kumiselwe phakathi kwam nawe. Naliphi na ke endiye ndaligqiba kula maxesha mabini uwabekileyo akukho ntswela bulungisa (eya kuba yenzekile) kum, Yaye uAllâh ulingqina mayela noko sikuthethayo.”",
      "Ke kaloku ukuligqiba kwakhe uMûsâ ixesha wahamba nosapho lwakhe, wabona umlilo ngasentabeni yeTûr. Wathi kusapho lwakhe: “Hlalani apha; inene mna ndibone umlilo. Mhlawumbi ndiya kuniphathela kuwo apho inkcazelo ethile okanye isikhuni esivuthayo ukuze nizifudumeze ngaso.”",
      "Kodwa wathi akusondela kuwo, wabizwa ngakwicala lasekunene lentili kwindawo esikelelekileyo emthini (kwathiwa kuye): “Wena Mûsâ, inene Mna NdinguAllah, iNkosi yamaphakade.”",
      "“Jula phantsi umsimelelo wakho.” Kodwa wathi akuwubona ubhinyalaza okwenyoka, wajika wabaleka, akanyeka nokunyeka. UAllâh Wathi: Hini na Mûsâ sondela ungoyiki. Inene wena ungomnye wabakhuselekileyo",
      "Faka isandla sakho ekuvulekeni kwesambatho sakho; siya kuphuma simhlophe, singenasifo. Uze uphinde usondeze ingalo yakho kuwe (ukuthintela) uloyiko, kuba leyo yimiqondiso emibini evela eNkosini yakho isiya kuFir’awn neenkosi zakhe. Inene bona ngabantu abangabenzi bobubi.”",
      "Wathi yena: “Nkosi yam, inene mna ndabulala umntu phakathi kwabo, yaye ndinoloyiko lokuba baya kundibulala (nam)",
      "Ukanti umntakwethu uHârûn nguyena uliciko kunam ngokolwimi, ngoko ke mthume kunye nam njengomncedisi, ukuze andingqinele. Inene mna ndoyika ukuba baza kundiphika.”",
      "UAllâhWathi:“Siyakuyomelezaingaloyakhongomntakwenu Size Sininike nobabini ubukhulu ukuze bangafikeleli kuni. (Kuya kwenzeka oko) ngemiqondiso yeThu; Nina nobabini nabo balandela nina niya kuba nokongamela.”",
      "Kodwa wathi uMûsâ esakufika kubo nemiqondiso yeThu ibubungqina obucacileyo, bathi bona: “Oku akunto yimbi ngaphandle kwemilingo eqanjiweyo, yaye asizanga siyive le (nkolo) koobawo mkhulu bethu.”",
      "UMûsâ wathi: “INkosi yam yiYo Eyaziyo (kunathi nani) ukuba ngubani na oze nesiKhokelo esivela kuYo",
      "UFir’awn wathi: Hini na nina zinkosi, andinazi ninathixo wumbi ngaphandle kwam. Ngoko ke wena Hâmân ndiphembele (umlilo unditshisele izitena) zodongwe, undakhele ibhotwe eliphakamileyo3 ukuze ndinyuke ngalo ndiye kuThixo kaMûsâ. Kodwa mna ngokokubona kwam ndicinga ukuba uMûsâ ngomnye wakumaxoki",
      "Kananjalo yena (uFir’awn) namajoni akhe babekhukhumele elizweni, ngokungekho lungelweni, yaye babecinga ukuba abayi kubuyela kuThi",
      "Samhlasela ke kunye nemikhosi yakhe, Saza Sabaphosa bonke elwandle. Khangela ke okokuba saba njani na isiphelo sabenzi bobubi",
      "Yaye Sabenza iinkokeli ezimemela (abantu) (eMlilweni: ukanti ngeMini yokuGqibela, abayi kuncedwa)",
      "Kananjalo Senza isiqalekiso ukuba sibalandele kweli hlabathi, kanti ngoMhla woVuko baya kuba ngabanye babo banyelekileyo",
      "Ke kaloku Sanika uMûsâ isiBhalo emva kokuba Sitshabalalise izizukulwana zamandulo ukuba (eso siBhalo) sibe lukhanyiselo lwabantu, nesiKhokelo nenceba, khon’ukuze bakhumbule",
      "Kewena(Muhammad) wawungekhokwicalaelingasentshona5 (lentaba), xa Sacacisela uMûsâ umthetho yaye wena wawungengomnye wamangqina",
      "Kodwa Thina Sadala izizukulwana (ezininzi) emva koMûsâ, yaye lalilide ixesha labo. Kananjalo wena (Muhammad) abaThumeli (boMyalezo)",
      "Kananjalo wena (Muhammad) wawungekho ngakwicala lentaba yeTûr (intaba yeSinayi) xa Sasibiza6. Ukanti wena uthunyelwe njengenceba evela eNkosini yakho, ukuba unike isilumkiso ebantwini ekungazanga kwabakho mlumkisi uthunyelwayo kubo ngaphambili kunawe: khon’ukuze bakhumbule okanye bafumane ululeko",
      "Ukuba ibingeyiyo le nto (Sathumela wena kubantu baseMakkah) ngebahlelwa lishwangusha ngenxa yezenzo ezenziwa zizandla zabo. Bebeza kuthi: “Nkosi yethu! Yini na ukuba ungasithumeleli uMthunywa? Besiya kuzilandela iiVesi zaKho, sibe ngabanye bamakholwa.”",
      "Kodwa yathi inyaniso isakufika kubo ivela kuThi, bathi: “Kutheni yena (uMuhammad) enganikwanga okufana noko kwakunikwe uMûsâ nje.” Kanti abazanga bale na ukukholwa koko kwakunikwe uMûsâ?’ Bathi: “(iTorah ne’Kur’ân) yimilingo emibini encedisanayo, yaye thina asikholwa kuzo zombini.”",
      "Yithi: “Yizani nesibhalo kaloku esivela kuAllâh esikhokela ngcono kunayo nayiphi na kuzo (iTorah ne’Kur’ân) khon’ukuze nam ndisilandele, ukuba nithetha inyaniso.”",
      "Kodwaukubaabakuphendulikeuzewaziukubabonabalandela iminqweno yabo kuphela. Ngubani na olahleke ngaphezulu kunalowo ulandela iminqweno yakhe engenasiKhokelo sivela kuAllâh. Inene, uAllâh Akabakhokeli abenzi bobubi.”",
      "Inene Thina Silivakalisile ilizwi (i’Kur’ân) khon’ukuze bakhumbuzeke",
      "Abo Sabanika isiBhalo ngaphambili kunayo (i’Kur’ân) bangabakholwayo kuyo",
      "Ke kaloku xa icengcelezwa kubo, bathi bona, “Sikholiwe kuyo; inene iyinyaniso evela eNkosini yethu. Inene thina besihleli singawo amaMuslim kwangaphambili",
      "Abo ke baya kuwunikwa umvuzo wabo ngokuphindwe kabini ngoko bakunyamezelayo ngomonde nangenxa yokuba bona baphindisa okubi ngokulungileyo, baza banikela (kumalizo) nangoko Sabapha kona",
      "Naxa besiva incoko yobudenge bayazikhwebula kuyo, bathi izenzo zethu mazibe phezu kwethu, izenzo zenu zibe phezu kwenu, uxolo malube nani. Thina asiyifuni indlela yabasweli kuqonda",
      "Inene wena (Muhammad) awunakumkhokela lowo uthande (ukumkhokela), kodwa Yena uAllâh Ukhokela lowo Athande ukumkhokela. Yaye ubazi kakuhle abo bakhokelelekileyo",
      "Ke kaloku bathi: “Ukuba singalandela isiKhokelo kunye nawe, singaxhwilwa simke elizweni lethu.” Kanti Asibenzelanga indawo engcwele (iMakkah) na, ekuziswa kuyo zonke iintlobo-ntlobo zeziqhamo, ezisisixhaso esivela kuThi, kodwa uninzi lwabo alwazi",
      "Kanti zingaphi izixeko eSazitshabalalisayo, ezazingenambulelo ngeembonelelo zesixhaso sokuphila kwazo? Yaye ezo ziindawo ababehlala kuzo ezingazanga zihlalwe mntu ngaphandle kokukancinane. Inene Thina Sibe zizo iindlalifa",
      "Yaye kananjalo iNkosi yakho Ayisokuze Izitshabalalise izixeko de Ithumele uMthunywa, acengcelezele (abantu bazo) iiVesi zeThu kunozala7 wazo (kwikomkhulu lazo) Yaye! ASisokuze Sizitshabalilise izixeko ngaphandle kokuba abantu bazo babe ngabenzi bobubi",
      "Ke kaloku nantoni na eniyiphiweyo, yeyolonwabo (olufutshane) lobu bomi balo mhlaba yaye bungumhombiso ukanti bona uBomi oBuzayo bukuAallâh bubona bulungileyo yaye buya kuhlala bukho ngonaphakade. Kanti aninangqiqo na",
      "Ingaba lowo Simthembise isithembiso esisesona silungileyo (iPaladesi) aya kusifumana siyinyani uyafana nalowo Simenze ukuba onwabele ubunewunewu beli hlabathi, kunoMhla woVuko, noza kuba ngomnye wabo baya kuvuselwa (ukohlwaywa)",
      "Ngemini Aya kubabiza (uAllâh) Athi “Aphi na kaloku) amahlulelane aM enanidla ngokuwakhankanya?”",
      "Abo ilizwi liya kuzalisekiswa (ngokuchasene nabo) baya kuthi: “Nkosi yethu! Aba ngabo sabalahlekisayo. sabalahlekisa njengoko nathi sasilahlekile.” (Ngoku) thina sazisa ukuba msulwa kwethu (ngokumayela nabo) phambi kwaKho. Yayingesithi abo babebanqula.”",
      "Kuya kuthiwa (kubo): “Bizani kaloku kuloo mahlulelane enu (nithi ngaka-Allâh), baya kubiza ke kuwo, kodwa akayi kubanika mpendulo, yaye baya kusibona isohlwayo. (baze banqwenele) ukuba akwaba babekhokelelekile",
      "NgeMini (uAllâh) Aya kumemeza kubo Athi; “Mpendulo ni na enayinika abaThunywa (baM)?”",
      "Kodwa iindaba ezingempendulo elungileyo aziyi kucaca kubo ngaloo Mini, yaye abayi kukwazi nokubuzana",
      "Kodwayenalowowaguqukayo, wakholwa, wenzaubulungisa, uthenjisiwe nguAllâh okokuba uya kuba ngomnye wabo baya kuphumelela",
      "Ke kaloku iNkosi yakho Idala oko Ithande (ukukudala) nekukhethileyo, Ayikokwabo ukuzikhethela. Uzuko malube kuAllâh Ophakamileyo (kwizithixo) abazayamanisa naYe",
      "Kananjalo iNkosi yakho Iyakwazi oko kufihlakele ezifubeni zabo noko bakuvezayo",
      "Yona nguAllâh; akukho thixo wumbi ngaphandle kwaYo. Iindumiso zonke zifanele Yena ekuqalekeni (kobu bomi) nakuBomi oBuzayo. Isigqibo sokuphetha sesaKhe, kukuYe apho niza kubuyela khona",
      "Yithi, “Khanikhe nicinge: Xa uAllâh Enokwenza ubusuku buqhubeke umphelo kuye kuma ngeMini yoVuko, nguwuphi omnye uthixo ngaphandle koAllâh onokuninika ukukhanya? Aniyi kuphulaphula na?”",
      "Yithi: “Khanikhe nicinge: xa uAllâh Enokwenza imini iqhubeke umlibe iye kuma ngoMhla woVuko, nguwuphi na omnye uthixo onokunizisela ubusuku eniza kuthi niphumle ngabo? Kanti aniyi kubona na?”",
      "Ngenxa yobuBele baKhe Wanenzela imini nobusuku khon’ukuze niphumle kuzo (ngemini) nikhangele iziBele zaKhe ukuze mhlawumbi nibe nombulelo",
      "NgeMini Aya kubabiza Athi kubo: “Aphi na amahlulelane aM enanidla ngokuthetha ngawo?”",
      "Kwaye Siya kuthabatha ingqina kwisizwe ngasinye Sithi: “Velisani ubungqina benu kaloku,” yaye baya kwazi okokuba inyaniso yeka-Allâh, okuya kunyamalala kubo koko babedla ngokukuqamba",
      "Inene u’Karûn (uKora) waye engowabantu bakuloMûsâ, kodwa wabaphatha kakubi. Kananjalo Samnika oovimba abazitshixo zabo zazithwalwa lihlokondiba lamadoda anamandla; ke kaloku abantu bakhe (izizalwana zakhe) bathi kuye: “Musa ukuzikhukhumalisa. Inene uAllâh Akabathandi abakhukhumeleyo",
      "Ukusuka apho ngoko uAllâh Akuphe kona wena zifunele ikhaya lasemva kokufa; uthi kananjalo ungasilibali isabelo sakho sasehlabathini.Wenze okulungileyo njengoko uAllâh Ekwenzele okulungileyo.Unganqweneli (ukwenza) ubutshinga elizweni. Inene uAllâh Akabathandi abenzi bobutshinga.”",
      "Wathi yena (u’Kârûn): “Mna ndakunikwa oku ngenxa yolwazi endinalo.” (Kanti) wayengayazi na into yokuba uAllâh Watshabalalisa izizukulwana ngaphambili kunaye, amadoda ayenamandla kunaye emakhulu ngokobutyebi ayebuqokelele? Kodwa abaphuli-mthetho abayi kubuzwa ngezono zabo",
      "Waza ke wahamba-hamba phambi kwabantu bakhe (edlisela) ngobunewunewu bakhe. Abo banqwenela ubomi beli hlabathi bathi: “O akwaba sasinikwe okunjengoko kunikwe u’Kârûn. Inene yena ngomnye wabo bathamsanqeliseke kakhulu.”",
      "Kodwa abo babenikwe ulwazi bathi: “Yeha kuni! Umvuzo ka-Allâh nguwona ulungileyo kulowo ukholwayo enze izenzo ezilungileyo. Yaye akukho namnye uwufumanayo ngaphandle kwabanomonde.”",
      "Ke kaloku Saya Senza umhlaba ukuba umginye (u’Karûn) nomzi wakhe. Yaye akazanga abe namahlakani okumncedisa ngaphaya koAllâh, wasuka waba ngomnye wabo bangakwazi kuzikhusela (ngokuchasene naThi)",
      "Ke kaloku abo babenqwenela ukuba sesikhundleni sakhe ngezolo baqala bathi: “O, uAllâh Wandisa imbonelelo yaKhe kulowo Athande (ukumandisela) kwizicaka zakhe. Aze Ayincitshe (kulowo Athande ukuyincitsha kuye)! Ukuba ngaba uAllâh Ebengathululanga ubabalo lwaKhe phezu kwethu, ngesenze saginywa (nathi). Inene, abangakholwayo abanampumelelo!”",
      "Elo khaya loBomi oBuzayo Silinika abo banganqweneli nkukhumalo nabutshinga kulo mhlaba. Ke kaloku isiphumo esilungileyo sesabangamalungisa",
      "Nabani na oya kuza ngoMhla woVuko nesenzo esilungileyo, uya kufumana okulunge ngaphezulu kunaso; ke lowo uya kuza nesenzo esingcolileyo abo benza izenzo ezingcolileyo abayi kubuyekezwa nganto ngaphandle koko babedla ngokukwenza (ehlabathini)",
      "Inene(wenaMuhammad),loWoWakunikai’Kur’ân,Ukuyalela ukuba wenze ngokwemithetho yayo okuyishumayela, Yena Uya kukubuyisela kwindawo yakho yokubuyela9. Yithi: “INkosi yam yiYo Eyaziyo ukuba ngubani na okwisiKhokelo ingubani na osekulahlekeni okucacileyo",
      "Kananjalo wena wawungayilindelanga into yokuba kungaze kuthunyelwe iNcwadi kuwe, kodwa (oko kwenzekile ngenxa) yobabalo oluvela eNkosini yakho. Ngoko ke ungaze ube ngumxhasi wabangakholwayo",
      "Ungaze kananjalo ubavumele bakuwexule kwiiVesi zika- Allâh emveni kokuba sele zityhiliwe kuwe. Kananjalo memela abantu eNkosini yakho. Ungaze ube ngomnye wabo bayamanisa abanye kuAllâh",
      "Kananjalo uze ungaMnquli uAllâh ngokuMdibanisa nomnye uthixo. Akukho thixo wumbi ngaphandle kwaKhe. Yonke into iza kutshabalala ngaphandle koBuso baKhe. OkwaKhe kukugweba, yaye kukuYe apho niza kubuyela khona"
    ]
  },
  {
    "chapter": 29,
    "versesCount": 69,
    "verses": [
      "Alif-Lâm-Mîm",
      "Ingaba abantu (aba) bacinga ukuba baza kuyekwa na kuba besithi: “Siyakholwa”, bangavavanywa",
      "Kodwa Sabavavanya abo bangaphambili kunabo, kwaye uAllâh Uza kwenza bacace abo banyanisekileyo, Abenze bacace nabo bangamaxoki",
      "Makube mhlawumbi abo benza izenzo zokungcola bacinga ukuba bangaphuncula kuThi? Ingcolile (indlela) abagweba ngayo",
      "Nabani na onethemba lokudibana noAllâh inene ixesha (elibekwe) nguAllâh liyeza. Yaye Yena nguSokuva, uSolwazi",
      "Ke kaloku lowo uzabalazayo, uzabalazela kuphela ukusindisa isiqu sakhe. Inene uAllâh Akadingi nto emaphakadeni",
      "Abo bakholwayo benze izenzo ezilungileyo ngenene Thina Siya kuzisusa izenzo zabo ezigwenxa kubo, Sibavuze kananjalo kangangoko kulungileyo bakwezayo",
      "Kananjalo Siyalele ukulunga emntwini kubazali (bakhe) kodwa ukuba bakuyalela ukuba wayamanise (amahlulelane) kuM (Mna Allâh) ongenalwazi wena ngawo, ungabathobeli. KukuM apho ukubuyela kwenu kukhoyo, yaye Ndiya kunazisa ngoko nakwenzayo",
      "Abo bakholwayo, benze izenzo ezilungileyo Siya kubangenisa ngenene phakathi kwabangamalungisa (ePaladesi)",
      "Ebantwini kukho abo bathi: “Siyakholwa kuAllâh,” kodwa athi omnye kubo esakuhlelwa bububi ngenxa ka- Allâh, bayithathe loo ntlungu yenziwe ngabantu (kubo) ngokungengathi sisohlwayo sika-Allâh. Kodwa xa uloyiso lufika luvela eNkosini yakho, bathi: “Inene thina besikunye nani.”Ayingo-Allâh na Ongoyena Waziyo ngoko kusezifubeni zezidalwa",
      "Ke kaloku uAllâh Uza kwenza bacace abo bakholwayo, kwaye Uza kubenza babonakale nabahanahanisi",
      "Abo bangakholwayo bathi kwabo bakholwayo: “Landelani indlela yethu, thina siya kuzithwala izono zenu.” Kodwa abayi kuthwala nento le kwezo zono zabo. Eneneni bona ngamaxoki",
      "Kodwa baza kuthwala eyabo imithwalo neminye imithwalo kunye naloo mithwalo yabo, yaye baza kubuzwa ngokwenene ngeMini yoVuko ngoko bakuqambayo",
      "Kananjalo Sathumela uNûh kubantu bakubo, waphila phakathi kwabo iminyaka eliwaka uthabathe (kuyo) iminyaka engamashumi amahlanu, waza wabahlasela ke unogumbe besengabenzi bobubi",
      "Kodwa yena (Nûh) Samsindisa nababesenqanaweni, kananjalo Thina Sayenza umqondiso emazweni",
      "Ukanti Sathumela uIbrâhîm, owathi kubantu bakubo: “Khonzani uAllâh noyike Yena. Kokona kulungileyo oko kuni ukuba benisazi",
      "Nina nikhonza izithixo ngaphandle koAllâh, nize nivelise ubuxoki. Inene abo nibakhonzayo ngaphandle koAllâh abanamandla banawo okunibonelela nganto. Ngoko funani imbonelelo kuAllâh nikhonze Yena, nibe nombulelo kuYe. KukuYe apho niza kubuyela khona",
      "Ke kaloku nina (bantu) ukuba niya kuwuphika (umyalezo weIslam) sele zawuphika kakade izizwe ezingaphambili kunani. Kanti akukho xanduva lumbi phezu koMthunywa ngaphandlekoxanduvalokuvakalisaumyalezongokucacileyo",
      "Ababoni na ukuba uAllâh Uyiqala kanjani na indalo Aze ayiphinde kwakhona? Inene kulula oko kuAllâh",
      "Yithi (Muhammad): “Hamba-hambani ehlabathini nibone ukuba Wayiqala kanjani na indalo. Ke kaloku uAllâh Uza kuvelisa indalo yokugqibela. Inene uAllâh Unamandla ngaphezulu kwezinto zonke.”",
      "Yena Wohlwaya lowo Athandileyo, Abe nenceba kulowo Athandileyo, ukanti kukuYe apho niza kubuyela khona",
      "Kwaye aniyi kumenza Asilele (uAllâh) ehlabathini okanye ezulwini. Kananjalo nina aninaye omnye umkhuseli ngaphandle koAllâh",
      "Abo bangakholwayo kwiiVesi zika-Allâh nakwindibano naYe abo (sele) balahlekelwa lithemba mayela nenceba yaM. Yaye baya kufumana isohlwayo esibuhlungu",
      "Ke kaloku impendulo yabantu bakubo (uIbrâhîm) yaba kukuthi: “Mbulaleni kungenjalo mtshiseni.” Kodwa uAllâh Wamsindisa Yena emlilweni. Inene kuko oko kukho imiqondiso kubantu abakholwayo",
      "Kananjalo (uIbrâhîm) wathi: “Nina nithabathe izithixo ngaphandle koAllâh nazenza unxibelelwaniso lokuthandaza phakathi kwenu kubomi beli hlabathi, ukanti ngeMini yoVuko niza kukhanyelana ize indawo yenu yokubalekela ibe seMlilweni, yaye aniyi kuba namncedi.”",
      "Ke kaloku uLût wakholwa kuye (uIbrâhîm), wathi: “Inene mna ndiya kufuduka ngenxa yeNkosi yam, inene Yona nguSobunganga, uSobulumko",
      "Kananjalo yena (uIbrâhîm) Samnika uIs-hâ’k noYa’kûbh sabeka ubuProfeti nesiBhalo kwihlumelo lakhe. Samnika nomvuzo wakhe kweli hlabathi, inene yena kuBomi oBuzayo ungomnye wamalungisa",
      "Kanti noLût xa wathi kubantu bakubo: “Inene, nina nenza ukungcola okungafaniyo nokwenziwa nangubani na ongaphambili kunani emaphakadeni",
      "Nina niya emadodeni nivale iindlela1, nenze konke ukungcola ezindibanweni zenu.” Ke kaloku impendulo yabantu bakhe ayizanga ibe yinto yimbi ngaphandle kokuthi: “Sizisele isohlwayo sika-Allâh, ukuba uthetha inyaniso.”",
      "Wathi yena: Nkosi yam ndincedise ngokuchasene nabantu abazizingcoli.”",
      "Ke kaloku ukufika kweziThunywa zethu (iingelosi) kuIbrâhîm neendaba ezivuyisayo, zathi: “Inene thina siya kubatshabalalisa abantu besiyaa sixeko, inene abantu baso baye babangabenzi bobugwenxa.”",
      "uIbrâhîm wathi: “Inene kuso apho kukho noLût nje.” zathi zona: “Sazi ngcono thina okungaphakathi kuso. Inene siya kumsindisa yena nosapho lwakhe, ngaphandle komkakhe. Yena ungomnye wabo baya kushiywa ngemva.”",
      "Ke kaloku ukufika kweziThunywa zeThu kuLût waya wakhathazeka ngenxa yazo waziva exhalabe kakhulu ngazo, zathi zona: “Mûsâ ukoyika, ungaxhalabi nokuxhalaba. Inene thina siya kukusindisa wena nosapho lwakho, ngaphandle komkakho, yena ungomnye wabo baza kushiywa ngemva",
      "Inene thina siza kuhlisa isohlwayo esibhakabhakeni phezu kwabantu besi sixeko ngokuba bona baye babanendelelo abathobela.”",
      "Ke kaloku Sayishiya ingumqondiso ocacileyo kubantu abasebenzisa ingqiqo",
      "Kanti kwaMidiyan (Sathumela) umntakwabo uShu’aybh wathi: “Hini na bantu bakuthi, khonzani uAllâh, nilindele iMini yokugqibela, ningenzi ukungcola emhlabeni nisasaze ububi.”",
      "Kodwa bamphikisa bona, yabahlasela ke yona inyikima, baza baba zizidumbu bawa badunduluza emizini yabo ngentseni",
      "Kananjalo (Satshabalalisa) ama’Ad namaThamûd, kwaye sekucacile kuwe ngamabhodlo ezindlu zabo yaye uShaytân wenza zabonakala zilungile izenzo zabo kubo wabakhupha eNdleleni ukanti babephiwe ingqiqo",
      "Kanti no’Kârûn (Samtshabalalisa) naye noFir’awn noHâmân. Ukanti uMûsâ wayesele efikile kubo nemiqondiso ecacileyo, baza bona bakhukhumala emhlabeni, kodwa abazanga basoyise Thina",
      "Ngamnye kubo Samhlasela ke ngezono zakhe; ukanti phakathi kwabo kukho abo Sabathumela izichotho zamatye, kuze phakathi kwabo kubekho abo bahlaselwa ngoqhushumbiso (oluvela esibhakabhakeni), kubekho phakathi kwabo abo Senza umhlaba wabaginya, kuze kubekho nabanye kubo eSabatshonisa (emanzini). Ke kaloku uAllâh Wayengekhe Abenze ubugwenxa koko ngabo ngokwabo abazenza ubugwenxa",
      "Umzekelo wabo bazithabathela bakhuseli bambi ngaphandle koAllâh unjengowesigcawu esizakhela umzi. Inene owona mzi uyacuyacu kunayo yonke imizi ngumzi wesigcawu ukuba bebesazi",
      "Inene uAllâh wazi zonke izinto ababiza kuzo ezingaphandle kwaKhe. Yena ke nguSobunganga, nguSolwazi",
      "Le mizekeliso Siyenzela abantu, kodwa akukho uya kuyiqiqa ngaphandle kwabo bolwazi",
      "UAllâh Wadala amazulu nomhlaba ngenyaniso. Inene apho kukho umqondiso kwabakholwayo",
      "Cengceleza ke wena oko kutyhilwe kuwe kuvela eNcwadini, umisele iSalâh (umthandazo). Inene iSalâh ithintela ukuziphatha ngokungcola nokwenziwa kobugwenxa, ukanti inkumbulo ngoAllâh yiyona inkulu. Kananjalo uAllâh Uyakwazi oko nikwenzayo",
      "Ke kaloku musani ukuphikisana nabantu beNcwadi koko makube ngendlela elungileyo, ngaphandle kokuba ngabo benza intswela bulungisa phakathi kwabo, yithani ke nina (kubo): “Siyakholwa thina koko kutyhilwe kuthi kukwatyhilwe kuni yaye uThixo wethu noThixo wenu Mnye; yaye thina singamaMuslim aKhe.”",
      "Siyithumele njalo ke iNcwadi (i’Kur’ân) kuwe ukanti nabo Sasibathumelele isiBhalo ngaphambili kunawe bayakholwa kuyo (i’Kur’ân). Naphakathi kwabo aba bantu kukho abo bakholwayo kuyo. Ukanti akukho namnye ozalayo iiVesi zeThu ngaphandle kwabangakholwayo",
      "Ke kaloku wena akuzanga ucengceleze nayiphi na incwadi ngaphambili kunayo, ungazanga ubhale nenye ngesandla sakho sokunene. Ke kaloku abaphikisi bebeya kuba nesizathu (esivakalayo) sokuthandabuza",
      "Ukusuka apho (i’Kur’ân) iziiVesi ezicacileyo (ezigcinwe) ezifubeni zabo banikwe ulwazi. Ukanti akukho namnye ozalayo iiVesi zeThu ngaphandle kwabenzi bobubi",
      "Kodwa bathi: “Kutheni na imiqondiso evela eNkosini yakhe ingathunyelwa nje kuye (uMuhammad)?” Yithi wena: “Imiqondiso ikuAllâh kuphela, mna ndinguMlumkisi ocacileyo.”",
      "Akwanelanga na kubo okokuba Satyhila iNcwadi (i’Kur’ân) kuwe abayicengcelezelwayo? Inene leyo yinceba nenkumbuzo kubantu abakholwayo",
      "Yithi: “Wanele uAllâh phakathi kwam nani ukuba abe liNgqina. Yena Wazi okusemazulwini nokusemhlabeni. Kananjalo abo bakholelwa ebuxokini bangakholwa kuAllâh ngabo abangabalahlekelwa.”",
      "Kananjalo bathi kuwe khawuleza nesohlwayo. Ukuba ngaba bekungekho ngenxa (yommiselo) wexesha elikhethiweyo, isohlwayo ngesele safikelela kubo. Kodwa ngokwenene sona siza kufika kubo ngequbuliso lo gama bengaqiqi",
      "Bathi kuwe gxagxamisa ngesohlwayo, inene, isiHogo siya kubagubungela abangakholwayo",
      "NgeMini isohlwayo siya kubagubungela ngaphezu kwabo nangaphantsi kweenyawo (zabo) kuze kuthiwe kubo: “Ngcamlani ke (iziphumo) zoko nakwenzayo.”",
      "Hini na zicaka zaM ezakholwayo, inene umhlaba waM wandlalekile, ngoko khonzani Mna (Ndedwa kuwo)",
      "Umphefumlo ngamnye uza kukungcamla ukufa. KuThi kulapho niza kubuyiselwa khona",
      "Ke kaloku abo bakholwayo, benza izenzo ezilungileyo Thina Siya kubabela amagumbi ePaladesi ekumpompoza imilambo ngaphantsi kwawo, baze apho bahlale ngonaphakade. Hayi ukuba mhle komvuzo wabenzi bokulungileyo",
      "Abaye baba nomonde, babeka ithemba labo eNkosini yabo (uAllâh)",
      "Zingaphi izidalwa ezingazithwaleli ngokwazo imbonelelo yazo. UAllâh Uyazibonelela zona ndaweninye nani. Yena nguSokuva, nguSolwazi",
      "Ukuba ungababuza: “Ngubani Owadala amazulu nomhlaba, Walawula ilanga nenyanga?” Ngokuqinisekileyo baza kuthi: “NguAllâh.” Baqhatheke njani ke (balahleka eNdleleni)",
      "UAllâh Wandisela isixhaso sakhe nabani na lowo Athandileyo kwizicaka zaKhe Amenzele umlinganiselo wakhe. Inene uAllâh kwizinto zonke nguSolwazi",
      "Kananjalo ukuba ungababuza: “Ngubani Othumela imvula emhlabeni isuka esibhakabhakeni, Anike ubomi ngayo emhlabeni emveni kokuba ubungenabomi?” Ngokungathandabuzekiyo baza kuthi: “NguAllâh.” Yithi wena: “Iindumiso zonke mazibe kuAllâh”; kodwa uninzi lwabo aluqiqi",
      "Ke kaloku ubomi balo mhlaba abunto yimbi ngaphandle kokuba kukuphambukisa nokonwabisa. Inene ikhaya loBomi oBuzayo elo lelanaphakade ukuba bebesazi",
      "Kanti xa bekhwela enqanaweni, bayathandaza kuAllâh, banyaniseke kuYe ekukholweni. Kodwa Athi Akubafikisa besindile enxwemeni, ngoko nangoko bayamanise abanye kuYe (uAllâh)",
      "(Loo nto beyenzela) ukuphika oko Sibaphe kona, baze bazonwabise. Kodwa baza kwazi",
      "Ababonanga na okokuba Senza (isixeko saseMakkah) saba yindawo engcwele yokhuseleko lo gama abantu (kwezinye iindawo) ezibangqongileyo bethatyathwa bexhwilwa (ngokugetyengwa)? Bona bakholelwa ebuxokini kusini na, ze kwiinceba zika-Allâh bangakholwa",
      "Ngubani ke intswela bulungisa egqitha lowo uqamba ubuxoki ngoAllâh okanye aphike inyaniso sele ifikile kuye? Alikho siHogweni na ikhaya elifanele abangakholwayo",
      "Ke bona abo bazabalazela (ukukholisa) Thina Siya kubakhokelela eziNdleleni zeThu. Inene uAllâh Ukunye nabangabenzi bokulungileyo"
    ]
  },
  {
    "chapter": 30,
    "versesCount": 60,
    "verses": [
      "Alif-Lâm-Mîm",
      "AmaRoma oyisiwe",
      "Kwilizwe elikufuphi (eSiriya, eIraq, eJordan nasePalestina). Kodwa nabo emva kokoyiswa kwabo baza kuba noloyiso",
      "Kwisithuba esiphakathi kweminyaka emithathu ukuya kwesithoba. Ngoka-Allâh ummiselo ekuqalekeni nasekugqibeleni. Kananjalo ngayo loo mini amakholwa aya kugcoba",
      "Kuloyiso luka-Allâh. Yena Unika uloyiso lowo Athande (ukumnika), Yaye Yena nguSobunganga, uSozinceba",
      "(Esi) sisithembiso sika-Allâh. UAllâh Akasileli (ekuzalisekiseni) esaKhe isithembiso, kodwa uninzi lwabantu alwazi",
      "Bona bayakwazi okuvelileyo ebomini kodwa mayela noBomi oBuzayo, abanalo ulwazi",
      "Abacamngci na emiphefumlweni yabo. (babone)? UAllâh Akazanga Adale amazulu nomhlaba nako konke okuphakathi kuwo ngaphandle kokuwadalela enyanisweni nexesha elimisiweyo. Yaye inene, abantu abaninzi abakholwa kwindibano yabo neNkosi yabo (uAllâh)",
      "Abahamba-hambanga na ehlabathini babone ukuba sabanjani na isiphelo sabo babengaphambili kunabo? Bona babebakhulu kunabo ngokwamandla, yaye babelima umhlaba, besakha ngaphezulu kunokuba bona bakhile. Ke kaloku abaThunywa2 babo beza kubo nemiqondiso ecacileyo.Yaye uAllâh Wayengekhe Abenze ubugwenxa, koko ngabo ngokwabo abazenza ubugwenxa",
      "Ke kaloku isiphelo sabo benza ukungcola saba sibi kakhulu ngokuba bayiphika imiqondiso ka-Allâh, bephoxisa ngayo",
      "UAllâh Uyiqala ekuqaleni indalo; Uya kuphinda ayiphinde; nize nina nibuyiselwe kuYe",
      "Ke kaloku Mhla iYure yafika izaphula-mthetho ziya kuphelelwa lithemba",
      "Kananjalo kubo akuyi kubakho namnye umthetheleli kumahlulelane abo, yaye baya (kuqala) bangakholwa3 kumahlulelane abo",
      "Kananjalo ngeMini yokufika kweYure ngaloo Mini baya kwahlukaniswa",
      "Abo bakholwayo, benza izenzo zobulungisa, baya kuba seMyezweni (ePaladesi) bevuya",
      "Ke bona abo baye bangakholwa baphika iiVesi zeThu nendibano yakuBomi oBuzayo, abo baya kuziswa esohlwayweni",
      "Ngoko ke mzukiseni uAllâh xa nifikelela kungcwalazo, naxa nifikelela kwintseni",
      "Yaye iindumiso (zonke) zezaKhe emazulwini nasemhlabeni. Kananjalo Mzukiseni Yena emalanga nasemvakwemini",
      "Yena Ukhupha abaphilileyo kwabafileyo, Akhuphe abafileyo kwabaphilileyo, Abuyisele ubomi emhlabeni emveni kokuba ubungasenabomi. Nani niya kubuyiselwa (ebomini) ngolo hlobo",
      "Eminye imiqondiso yaKhe kukuba Wadala nina ngothuli (lomhlaba); ngephanyazo naba ngabantu abathe saa (emhlabeni wonke)",
      "Kananjalo omnye wemiqondiso yaKhe kukuba Wanidalela abalingane benu Ebathabatha eziqwini zenu khon’ukuze nifumane kubo ukwaneliseka (komphefumlo); Waza kananjalo wafaka phakathi kwenu uthando nenceba. Inene koko kukho imiqondiso kubantu abacingisisayo",
      "Omnye wemiqondiso yaKhe kukudalwa kwamazulu nomhlaba nokwahlukana kweelwimi zenu nemibala yenu. Inene kuko oko kukho umqondiso kwabo bolwazi",
      "Omnye wemiqondiso yaKhe kukulala kwenu ebusuku nasemini nokufuna kwenu iziBele zaKhe. Inene kuko oko kukho imiqondiso kubantu abaphulaphulayo",
      "Kananjalo omnye wemiqondiso yaKhe kukuba Unibonisa ukubaneka (okunibangela) uloyiko nethemba, Aze Athumele imvula isuka esibhakabhakeni Athi ngayo Avuse umhlaba emva kokuba ubungenabomi. Inene kuko oko kukho imiqondiso kubantu abasebenzisa ingqiqo",
      "Kananjalo omnye wemiqondiso yaKhe kukuba izulu nomhlaba (zimi) ngomyalelo waKhe. Ke kaloku xa Enibiza isihlandlo esinye emhlabeni, niya kuza ngaphambi (kwaKhe)",
      "Kananjalo kokwaKhe okusemazulwini nasemhlabeni. Zonke (izinto) ziMthobela ngenyameko Yena",
      "NguYe Oqalisa indalo; Aze ayiphinde, yaye oko kulula kuYe. OkwaKhe kukuba Achazwe ngezichazi4 ezizezona ziphakamileyo emazulwini nasemhlabeni. Yaye nguSobunganga, uSobulumko",
      "Yena Uninika umzekelo weziqu zenu. Ingaba phakathi kwabo izandla zenu zokunene zibabambileyo (amakhoboka), bakhona abangamahlulelane kuni koko Siniphe kona khona ukuze balingane nani nibahloniphe ngentlonipho enihloniphana ngayo nina xa ninodwa? Sizicacisa kanjalo ke iiVesi ebantwini abanengqiqo",
      "Kodwa abo bagwenxa balandela iminqweno yabo bengenalwazi. Kodwa ngubani na ongakhokela lowo uAllâh Amyekele ekulahlekeni? Yaye kubo akuyi kubakho bancedi",
      "Ngokokewena(Muhammad) bhekisaubusobakhoenkolweni, uthambekele ngasenyanisweni (utshele) kwi’Fitrah’5 (ka- Allâh) Awadala ngayo abantu makungabikho kuguquka enkolweni ka-Allâh. Leyo ke yiNdlela ethe Tye kodwa abantu abaninzi abazi",
      "(Hlala ubambelele kuyo), ubuyele kuYe ngenguquko, woyike Yena, umisele umthandazo, ungabi ngomnye wabo bayamanisa abanye kuAllâh",
      "(Okanye) abo bahlulahlule inkolo yabo baba ziimvaba ngeemvaba, imvaba nganye ivuyela oko inako (kwenziwe yiyo)",
      "Ke kaloku xa ubunzima buchukumisa abantu, babiza eNkosini yabo, bebuyela kuYo ngenguquko. Ize Ithi Yakubangcamlisa inceba evela kuYo, ngoko nangoko iqela elithile kubo layamanise abanye eNkosini yalo",
      "(Besenzela) ukuba baphike oko bakuphiwe siThi. Ngoko ke zonwabiseni nina [okwethutyana, (kungekudala)] niza kwazi",
      "Ingaba mhlawumbi Sibathumelele igunya (incwadi enika ubungqina), ethetha ngoko bakwayamanisa naYe (uAllâh)",
      "Ke kaloku Sisakwenza abantu bangcamle inceba bayavuya, kodwa besakuthwaxwa bububi ngenxa yoko kwenziwe zizandla zabo, ngoko nangoko bathi khulubembe",
      "Ababoni na ukuba uAllâh Wandisela isixhaso sakhe lowo Athande (ukumandisela) Aze Ancitshe (lowo Athande ukumncitsha)? Inene kuko oko kukho imiqondiso kubantu abakholwayo",
      "Ngoko ke nika isizalwana (sakho) ilungelo laso, nabo basweleyo nomhambi. Oko kokona kulungileyo kwabo banqwenelainkxasoka-Allâh, yayengaboabayakuphumelela",
      "Ke kaloku nantoni na eniya kunikela ngayo yemali nzala6 nisenzela ukwandisa ubutyebi babantu ayiyi kwanda kuAllâh. Kodwa eniya kunikela ngako kwiZakâh, nifuna inkxaso ka- Allâh oko kuya kuba sisandiso",
      "UAllâh nguloWo Wanidalayo, Waza Wanibonelela (ngesixhaso) kwaye Usaya kunenza nife, Aze Aphinde Aninike ubomi. Ingaba likhona na kumahlulelane enu elenza into enjalo? Uzuko malube kuYe Uphakamile Yena koko bakwayamanisa kuYe",
      "Ukungcola sele kubonakele elizweni lonke naselwandle ngenxa yoko kwenziwe zizandla zabantu, ngoko ke Yena (uAllâh) Angabangcamlisa inxalenye yoko bakwenzileyo, khon’ukuze babuyele (ngenguquko kuAllâh, bacele itarhu kuYe)",
      "Yithi (Muhammad): “Hamba-hambani elizweni nibone ukuba saba njani na isiphelo sabo bangaphambili (kunani)! Uninzi lwabo lwalungabayamanisi (bezithixo kuAllâh)",
      "Ngoko ke wena bhekisa ubuso bakho, kwinkolo elungileyo ingekafiki iMini evela kuAllâh, engenakubuyiselwa mva. Ngaloo Mini, baya kwahlulahlulwa",
      "Lowo ungakholwayo, (iziphumo) zokungakholwa kwakhe ziya kuba phezu kwentloko yakhe. Ke bona abo benza izenzo ezilungileyo, balungiselela iziqu zabo",
      "Khon’ukuze (uAllâh) Avuze abo baye bakholwa, benza izenzo ezilungileyo ngobubele baKhe. Inene Yena Akabathandi abangakholwayo",
      "Omnye wemiqondiso yaKhe kukuba Yena Uthumela imimoya ukuba ibe zizandulela zeendaba ezivuyisayo nokunenza ningcamle inceba yaKhe. (ngokuninika imvula) zize kananjalo neenqanawa ziwize8 (elwandle) ngomyalelo waKhe ukuze nani nifune ububele baKhe, mhlawumbi niya kuba nombulelo",
      "Ke kaloku sele Sithumele abaThunywa ngaphambili kunawe kubantu bakubo, yaye beza kubo nemiqondiso ecacileyo; Thina ke Sathabatha impindezelo kwabo benza ulwaphulo- mthetho, kwaza kwaba luxanduva lweThu ukuxhasa amakholwa",
      "UAllâh nguYe Othumela imimoya, khon’ukuze iphakamise amafu iwasasaze esibhakabhakeni ngohlobo Athande ngalo, ize iwahlulahlule abe ziingqimba, ude ubone amachaphaza emvula ephuma phakathi kuwo! Aze (amachaphaza lawo) athi esakuwela kwabo (uAllâh) Athande ukuba awele phezu kwabo kwizicaka zaKhe, bavuye",
      "Ukanti eneneni phambi kokuba loo (mvula) ithululwe phezu kwabo, bebekade bethe khulubembe",
      "Khangela ke iziphumo zenceba ka-Allâh: Indlela Awuvuselela ngayo umhlaba emva kokufa kwawo. Inene, (uAllâh) ngu- loWo Uza kunika ubomi kwabafileyo, yaye Yena Unamandla ngaphezulu kwezinto zonke",
      "Kodwa ukuba beSinokuthumela umoya (ombi) baze babone (izityalo zabo zijike zaba lubhelu, emva koko bebeza kusala bengabangakholwayo)",
      "Ke wena enyanisweni awungekhe wenze abafileyo bave, ungekhe kananjalo wenze izithulu zive ukubizwa xa sele zitshikile zafulathela, zarhoxa",
      "Kananjalo akungekhe ukhokelele iimfama uzikhuphe ekulahlekeni. Wena uya kwenza kuve abo bakholwayo kwiiVesi zeThu baze babe ngamaMuslim (bazithobe phantsi kwentando ka-Allâh)",
      "UAllâh nguloWo Wanidalayo (nikwimo) yobuthathaka, Waza wanenza naba namandla emva kokuba buthathaka (kwenu), neenwele ezingwevu. Yena Udala oko Akuthandileyo yaye Yena nguSolwazi, uSomandla",
      "NgeMini eya kuvela ngayo iYure izaphula-mthetho ziya kufunga okokuba ziphile iyure (enye emhlabeni). Kuya kuba ngolo hlobo ke ukuziqhatha kwabo",
      "Kodwa bona abo banikwa ulwazi nokholo baya kuthi: “Nina naphila (emhlabeni) kangangexesha elingummiselo ka-Allâh kwada kwaba yiMini yoVuko, le ke yiMini yoVuko, kodwa anizanga niyazi9 nina.”",
      "Ke kaloku ngaloo Mini ukuzithethelela kwabo akuyi kubanceda nto abo benza ubugwenxa, bengayi kuyalelwa nokuyalelwa ukuba bazicengezelele kuAllâh",
      "Kananjalo Thina Sinike abantu (zonke iintlobo) zemizekeliso. Kodwa ukuba (wena Muhammad), ungabazisela umqondiso, inene abangakholwayo (kubo) bangathi: “Nina (makholwa) ningabaqambi bobuxoki.”",
      "Uzitywina kanjalo ke uAllâh iintliziyo zabo bangazi (nto)",
      "Ngoko ke nyamezela (ngomonde), inene, isithembiso sika- Allâh siyinyaniso. Kananjalo ungabavumeli bakutyhafise abo bangaqinisekanga ngokholo (lwabo)"
    ]
  },
  {
    "chapter": 31,
    "versesCount": 34,
    "verses": [
      "Alif-Lâm-Mîm",
      "Ezi ziVesi zeNcwadi elumkileyo",
      "ZisisiKhokelo nenceba kubenzi bokulungileyo",
      "Abamisela iSalâh, banikele ngeZakâh, yaye bona baqinisekile ngoBomi oBuzayo",
      "Bona abo bakwisiKhokelo esilungileyo esivela eNkosini yabo, yaye ngabo abaya kuphumelela",
      "Ebantwini kukho lowo uthenga intetho yokonwabisa1 elahlekisa (abanye) eNdleleni ka-Allâh engenalwazi yaye uyithabatha (iNdlela ka-Allâh) njengento yokuhlekisa. Abo banjalo baya kufumana isohlwayo esilihlazo",
      "Naxa iiVesi zeThu zicengcelezwa kuye, Uyatshikila ngenkukhumalo abe ngathi akhanga azive, enze ngathi kukho ubuthulu ezindlebeni zakhe. Ngoko ke mnike iindaba ezivuyisayo zesohlwayo esibuhlungu",
      "Inene abo bakholwayo, benze izenzo zobulungisa okwabo yimiyezo yolonwabo",
      "Apho baya kuhlala ngonaphakade, (esi) sisithembiso sika- Allâh esiyinyaniso. Ke Yena nguSobunganga, uSobulumko",
      "Yena Wadala amazulu ngaphandle kweentsika eninokuzibona Waza Wamilisela iintaba eziqinileyo emhlabeni, (kuba) hleze (umhlaba) uhexahexe nani, Waza Wenza kwesaa (inzala) yezidalwa zonke. Kananjalo Sithulula imvula ivela esibhakabhakeni, Senze kukhule ngayo apho (izityalo) zayo yonke intlobo yendalo exabisekileyo",
      "Le yindalo ka-Allâh. Ndiboniseni ke ukuba yintoni na abanye ngaphandle kwaKhe abayidalileyo. Ukusuka apho abenzi bobugwenxa basekulahlekeni",
      "Ngokwenene Thina Sanika uLu’kmân ubulumko (Sathi kuye): Yiba nombulelo kuAllâh.” Ke kaloku nabani na lowo unombulelo (kuAllâh) ubulelela (ukuzinceda) isiqu sakhe. Ke lowo uphika (izibele zika-Allâh) inene Yena uAllâh Akananto Ayidingayo yaye Yena ngoWokudunyiswa",
      "Yabona uLu’kmân wathi kunyana wakhe xa wayemyala: “Hini na nyana wam, ungayamanisi nto kuAllâh. Inene ukwayamanisa (into kuYe) yintswela bulungisa enkulu.”",
      "Kananjalo Thina siyalele inkathalo emntwini ngabazali bakhe. Umama wakhe wamthwala, (wambangela) ubuthathaka, ukanti ukulunyulwa kwakhe kukwiminyaka emibini nika umbulelo kuM nakubazali bakho; kukuM apho kuza kuphelelwa khona",
      "Kodwa xa (abazali bakho abo) bekuyalela ukuba wayamanise nto yimbi kuM, ongenalwazi2 ngayo wena, ungabathobeli kodwa bakhaphe kweli hlabathi ngobubele obufanelekileyo, ulandele indlela yabo baguqukayo babuyela kuM. Ngoko ke kukuM apho niza kubuyela khona, yaye Ndiza kunixelela ngoko nakwenzayo",
      "(ULu’kmân wathi kunyana wakhe): “Hini na nyana wam, enokuba ilizwi eligwenxa lingaba ngangokhozo lwemostadi nokuba lingaba selityeni okanye (phi na) emazulwini okanye emhlabeni, uAllâh Uya kuza nalo. Inene uAllâh Unocoselelo, Uyazi",
      "Wena ke nyana wam, misela iSalâh, uyalele okulungileyo, walele okugwenxa, ube nomonde ngokukuhleleyo3. Inene leyo yenye yezinto ezifunisa inzondelelo",
      "Kananjalo ungabatshikileli (ngendelelo) abantu, ungahambi ngenkukhumalo emhlabeni. Inene uAllâh Akabathandi abo baziqhathayo nabazigwagwisayo",
      "Yiba phakathi ngokunyathela kwakho uthobe ilizwi lakho; inene awona mazwi angathandekiyo (kumazwi) ngaweembongolo.”",
      "IngabaakuboninaukubauAllâhWenzekonkeokusemazulwini nasemhlabeni kwaphantsi kwakho Waza Wakwenzela uBubele baKhe ngokubanzi, (kwizinto) ezibonakalayo nezingabonakaliyo? Kodwa ebantwini kukho lowo uxoxa, aphikise ngoAllâh engenalwazi okanye isiKhokelo, okanye iNcwadi (evela kuYe)",
      "Naxa kusithiwa kubo: “Landelani oko uAllâh Akutyhilileyo.” Bathi bona: “Thina, siza kulandela oko sakufumana koobawo mkhulu bethu.” Enokuba uShaytân wayebamemela (abo yisemkhulu babo) esohlwayweni sedangatya (loMlilo)",
      "Nabani na lowo unikela ubuso bakhe kuAllâh, aze abe ngumenzi wokulungileyo lowo ubambelele kwesona Sandla sithembekileyo. Ke kaloku kuAllâh kulapho iziphumo zemibandela (yonke) zikhoyo",
      "Ke yena lowo uye wangakholwa ukungakholwa kwakhe makungakukhathazi wena. KukuThi apho baza kubuyela khona, yaye Siza kubaxelela ngoko bakwenzayo. Inene, uAllâh Uyakwazi okusezifubeni zabo",
      "Sibanika ulonwabo okwethutyana; kanti Sisaya kubanyanzela ukuba bangene kwisohlwayokazi esikhulu",
      "Xa ubabuza: “Ngubani owadala amazulu nomhlaba?” Ngokuqinisekileyo baza kuthi: “NguAllâh.” Yithi ke wena: “Iindumiso zonke nemibulelo mazibe kuAllâh!” Kodwa uninzi lwabo alwazi nto",
      "Kokuka-Allah okusemazulwini nasemhlabeni. Inene uAllâh, sisiTyebi, ngowokudunyiswa",
      "Ukuba ngaba imithi le ibiziintsiba zokubhala nolwandle (olu luyi-inki), lize longezwe ngezinye iilwandle ezisixhenxe, amazwi ka-Allâh ebengayi kuphela. Inene, uAllâh nguSobunganga, uSobulumko",
      "Ukudalwa kwenu nokuvuswa kwenu akuyi kuba yinto yimbi ngaphandle kokuba njengokuvuswa komphefumlo omnye. Inene, uAllâh Uyeva yaye Uyabona",
      "Akuboni na okokuba uAllâh Wenza ubusuku bungene kwimini Aze enze imini ingene kubusuku, Waza Wenza ilanga nenyanga, nganye kuzo yabaleka (kweyayo indlela), kangangethuba elithile ezibekelwe lona, kwanokuba uAllâh, ngayo nantoni na eniyenzayo Unolwazi ngayo?’",
      "Oko kungenxa yokuba uAllâh UyiNyaniso, ukanti ezo nto babiza kuzo ngaphandle kwaKhe zibubuxoki, nangenxa yokuba uAllâh Uphakamile, Mkhulu",
      "Akuboni na ukuba iinqanawa ziwiza4 zinqumle ulwandle ngobabalo luka-Allah khona ukuze Anibonise imiqondiso yaKhe? Inene kuko oko kukho umqondiso kuye nabani na onomonde nonombulelo",
      "Ke kaloku athi amaza esakubagquma okwamaphahla, bathandaze kuAllâh, benyanisekile kuYe enkolweni. Kodwa Esakubahlangulela emhlabeni kubakho abanye kubo abadikidiki (abaphakathi kokukholwa nokungakholwa). Ukanti akukho bani uzalayo iiVesi zeThu ngaphandle kwalowo unobungcatshi ongenambulelo",
      "Hini na bantu, yoyikani iNkosi yenu noyike neMini apho kungekho tata uya kunceda nyana, kungekho nyana uya kunceda tata. Inene, isithembiso sika-Allâh siyinyaniso, ngoko musani ukwenza ubomi balo mhlaba bunikhohlise kananjalo ningakhohliswa ngumkhohlisi ngoAllâh",
      "Inene, uAllâh (Yena Yedwa) Unolwazi lwe Yure yaye Uthoba imvula Esazi kananjalo okokuba yintoni na esezibelekweni. Ke kaloku akukho mphefumlo waziyo okokuba uza kuzuza ntoni na ngomso, kungekho mphefumlo waziyo okokuba uza kufela kwiliphi na ilizwe. Inene uAllâh Uyazi, Uyaqaphela"
    ]
  },
  {
    "chapter": 32,
    "versesCount": 30,
    "verses": [
      "Alif-Lâm-Mîm",
      "(Esi) sisityhilelo seNcwadi ekungekho ntandabuzo ngayo, sivela kwiNkosi yamaphakade",
      "Okanye mhlawumbi bathi: “UMuhammad Uyiqambe ngokwakhe?” Ukusuka apho yona iyinyaniso evela eNkosini yakho, khon’ukuze ulumkise abantu abangazanga baba naMlumkisi uzayo (kubo) ngaphambili kunawe, ukuze bakhokeleleke",
      "NguAllâh Owadala amazulu nomhlaba nako konke okuphakathikwawongeentsukuezintandathu;WazaWazimisa ngentla kweTrone. Nina ngaphandle kwaKhe aninamkhuseli okanye umthetheleli; ngoko ke aniyi kukhumbuzeka na",
      "Yena Ucwangcisa yonke into esemazulwini nasemhlabeni; ukanti iza kuphinda inyukele kuYe ngeMini ebude bayo buyiminyaka eliwaka yaleyo niyibalayo",
      "LoWo nguMazi wokungabonwayo, nongqinelwayo, uSobunganga, uSozinceba",
      "Yena Wafezekisa zonke izinto Awazidalayo Waza Wayila indalo yomntu ngodongwe",
      "Waza Wenza ukwanda kwakhe ngolwelo olunyanyekayo (imbewu yomntu)",
      "Wambumba ngomlinganiselo ofanelekileyo, Wamphefumlela umoya wobomi, Wanenzela ukuva nokubona nentliziyo (ingqiqo); kuncinane enibulela ngako",
      "Kananjalo bathi: “Sisakuba sele sinyamalele emhlabeni, ingaba ngenene siza (kuphinda sidalwe) sibe kwindalo entsha?” Eneneni bona kwindibano yabo neNkosi yabo abakholwa",
      "Yithi: “Ingelosi yokufa yona nibekwe phantsi kohoyo lwayo, iza kunithatha. Ke kaloku eNkosini yenu kulapho niza kubuyiselwa khona.”",
      "Akwaba ubungakhe ubone xa abenzi bobubi beza kujingisa iintloko zabo phambi kweNkosi yabo, (besithi): “Nkosi yethu, Sibonile, seva nokuva, ngoko ke sibuyisele (emhlabeni); siya kusebenza imisebenzi yobulungisa. Inene thina ngoku siqinisekile.”",
      "Ke kaloku ukuba beSithanda, beSinganika umphefumlo ngamnye isiKhokelo sawo, kodwa ke ilizwi elivela kuM liza kwenzeka (elokuba) Mna Ndiya kuzalisa isiHogo ngejinni nabantu ndaweninye",
      "Ngoko ke ngcamlani (isohlwayo) kuba nina naye nalibala ngendibano yangayo le Mini yenu; naThi Silibele ngani. Ngcamlani isohlwayo sanaphakade ke ngenxa yoko nakwenzayo (ehlabathini).”",
      "Iya kuba ngabo bakholwa kwiiVesi zeThu kuphela, abathi xa bekhunjuzwa ngazo, bawe baqubude bazukise (uAllâh) ngendumiso yeNkosi yabo, yaye bona abanankukhumalo",
      "Amacala abo ashiya iimandlalo zabo, baye kuthandaza eNkosini yabo benoloyiko nethemba, yaye bona bayanikela kumalizo ngoko Sibaphe kona",
      "Akukho mntu waziyo ukuba yintoni na ayifihlelweyo eya kubavuyisa njengomvuzo woko bakwenzayo",
      "Ingaba lowo ulikholwa uyafana na nalowo ungumenzi wobubi? (Nakanye) Abafani",
      "Abo bakholwayo, benza izenzo, ezilungileyo, okwabo iya kuba yiMiyezo yokhuseleko nobubele ngenxa yoko bakwenzayo",
      "Ke bona abo bangabenzi bobubi, ikhaya labo sisiHogo, ngalo lonke ixesha befuna ukuphuncula kuso baya kubuyiselwa kuso kusithiwa kubo: “Ngcamlani isohlwayo soMlilo kaloku eso nanidla ngokusiphika.”",
      "Ke kaloku Siya kubenza basingcamle isohlwayo esikufuphi , phambi kokufika kwesohlwayo esikhulu khon’ukuze babuyele (eNdleleni)",
      "Ngubaninaowenzaubugwenxaukugqithakulowoukhunjuzwa ngeeVesi zeNkosi yakhe; aze yena azitshikilele? Inene Thina kwizaphula-mthetho siza kuthabatha impindezelo",
      "Inene Thina Sanika uMûsâ isiBhalo, ngoko ke wena musa ukuba neentandabuzo ngendibano yakhe (nawe). Ke kaloku Thina Senza (isiBhalo iTorah) ukuba ibe sisiKhokelo kubaNtwana bakwaSirayeli",
      "Kananjalo inene Thina Senza phakathi kwabo (aBantwana bakwaSirayeli) kwabakho iinkokeli ezikhokela ngomyalelo weThu, zabe zinomonde, zaye ziqinisekile ngemiqondiso yeThu",
      "Inene iNkosi yenu Iza kugweba phakathi kwabo ngoMhla woVuko mayela noko babephikisana ngako",
      "Kanti akukacaci na kubo okokuba zingaphi izizukulwana eSazitshabalalisayo ngaphambili kunabo, (njengoko) zazihamba-hamba phakathi kwemizi yazo? Inene kuko oku kukho imiqondiso; kanti abeva na",
      "Ababonanga na ukuba Siqhuba amanzi (emafini) Siwase emhlabeni oludlolo Size Sivelise ngawo apho izityalo ethi nemfuyo yabo idle kuzo (kanti) nabo ngokwabo? Ababoni na",
      "Ke kaloku bathi: “Luya kuba nini na olu loyiso, ukuba nithetha inyaniso",
      "Yithi wena: “NgoMhla woloyiso ukhololo lwabo babengangakholwa (ngaphambili) aluyi kubanceda nto, bengayi kumelwa nokumelwa.”",
      "Ngoko ke wena swayela ecaleni kubo, ulinde, inene, nabo oku kwabo balindile"
    ]
  },
  {
    "chapter": 33,
    "versesCount": 73,
    "verses": [
      "Hini na wena Mprofeti! Yoyika uAllâh, ungabathobeli abangakholwayo nabahanahanisi. Inene, uAllâh nguSolwazi, uSobulumko",
      "Wena landela oko kutyhilwe kuwe kuvela eNkosini yakho. Inene uAllâh Ukwazi konke oko nikwenzayo",
      "Ubeke ithemba lakho kuAllâh, kwaye uAllâh Wanele eYedwa ukuba Abe nguMkhuseli",
      "UAllâh Akenzanga iintliziyo ezimbini ngaphathi endodeni. Kananjalo Akabenzanga (bangavumeleki) abafazi benu enithi ngoomama1 benu, abavumelekanga ngokusemthethweni ukuba babe ngabafazi benu. Kananjalo Akabenzanga (bangoonyana benu) oonyana2 enibanga ukuba ngabenu (kodwa ingengobenu koko bengoonyana enibamkele njengabenu). Oko kuyintetha nje yenu eniyitsho ngemilomo yenu, kodwa Yena uAllâh Uthetha inyaniso, yaye Ukhokelela eNdleleni (elungileyo)",
      "Babizeni (oonyana enibamkele njengabenu) ngamagama ooyise babo; (okwenene) Oko kokona kububulungisa phambi koAllâh.Kodwakeukubaanibaziooyisebabobangabazalwana benu ke enkolweni bekwangabo bagciniswe kuni. Ke kaloku akukho tyala kuni ngoko nenze impazamo ngako, ngaphandle koko nikwenze ngabom kusuka ezintliziyweni zenu. Ke Yena uAllâh nguMxoleli Ohlala Enenceba",
      "UMprofeti uSondele kumakholwa kuneziqu zawo, aze amakhosikazi akhe abe ngoomama bawo (amakholwa), ukanti bona abo basondele kakhulu ngokuzalana (namakhosikazi oMprofeti) ngabona baneemfanelo ezinochatha (kumafa) ngokommiselo ka-Allâh (kunamanye) amakholwa neeMuhâjirûn3 ngaphandle kokuba ningenzela izizalwana zenu ububele. Oko kwabhalwa eNcwadini",
      "Yabonani! Ngethuba Sathabatha umnqophiso kubaProfeti nakuwe (Muhammad) nakuNûh nakuIbrâhîm noMûsâ no’Isâ, unyana kaMaryam, kananjalo Sathabatha umnqophiso wesifungo",
      "Wokuba Yena Uza kubuza inyaniso ngokunyaniseka kwabo kwaye sele Elungiselele abangakholwayo isohlwayo esibuhlumgu",
      "Hini na nina bakholwayo, khumbulani uBabalo luka-Allâh kuni xa imikhosi yobumbano yeza kunihlasela Saza Sathumela phezu kwayo umoya nemikhosi (yeengelosi) enaningayiboni nina. Yaye uAllâh Ukubona konke enikwenzayo",
      "Yabona: Bathi bakufika kuni besihla ngentla kwenu nangezantsi kwenu, namehlo (enu) aqala ukulaqaza (ngenxa yokoyika), iintliziyo sele zifikelele emiqaleni, ke kaloku nina naye nacinga iingcinga (ezingendawo) ngoAllâh",
      "Apho amakholwa ayevavanywa, exikixwa ecikidwa ngocikido olukhulu",
      "Yabona! Abahanahanisi, nabo bantliziyo zabo zinezifo bathi: “UAllâh noMthunywa waKhe Akakhanga Asithembise nto ngaphandle kokuziqhatha (kwethu).”",
      "Ke kaloku lathi elinye iqela labo lisakuthi: “Hini na bantu baseYathrib , akukho kuzinza kuni (apha), ngoko ke buyelani komawenu.” Ukanti lona elinye iqela labo lacela imvume yoMprofeti, lisithi: “Inene, imizi yethu isesichengeni, “lo gama yayingekho sesichengeni babengenanjongo yimbi ngaphandle kokubaleka",
      "Kanti ke ukuba (utshaba) lwalunokungena kubo macala onke, baze bayalelwe (lutshaba) ukuba benze ifitnah4; babeza kuyenza loo nto bengalibazisanga nakulibazisa ngaphandle kwethutyana nje elincinane",
      "Ke kaloku babesele bethembise uAllâh ngaphambili okokuba abayi kufulathela (babaleke) Ukanti isithembiso esenziwe kuAllâh simele ukuba sizalisekiswe",
      "Yithi (Muhammad), “Ukubaleka akuyi kuninceda nto ukuba nibaleka ukufa okanye ukubulala; anisayi konwaba kwakhona ngaphandle kwethutyana elincinane!”",
      "Yithi “Ngubani na onokunikhusela kuAllâh xa Ethande ukunihlisela ububi okanye Ethande ukunihlisela inceba”? Kanti ke abayi kufumana nawuphi na umkhuseli ngaphandle koAllâh",
      "UAllâh Uyabazi Abo (bahanahanisi) phakathi kwenu bathi kubantakwabo “Yizani kuthi,” Lo gama bona babengayi edabini, ngaphandle kokukancinane",
      "Baba nobugogotya kuni, zekuthi kwakufika ukoyika, nibabone bejonga kuni, Amehlo abo agungquze okomntu owonganyelwe kukufa. Kuze kuthi kusakumka ukoyika, banixabele ngamalwimi abo abukhali, benobugqolo mayela (nokuxhasa) okulungileyo. Abo Abakholwanga, ngoko ke uAllâh wenze imisebenzi yabo ayabi nto yanto. Yaye kulula oko kuAllâh",
      "Bacinga ukuba imikhosi yobumbano ayikashenxi, Ukanti xa inokuphinda ibuye, banganqwenela ukuba akwaba bebesetlango phakathi kwamaBhadawini, behamba bebuza iindaba ngani. Kanti ukuba bangaba kunye nani abangekhe balwe ngaphandle kokukancinane",
      "Inene nina kuMthunywa ka-Allâh uMuhammad, ninomzekelo omhle wokulandelwa nguye nabani na lowo ithemba lakhe likuAllâh noMhla wokuGqibela nohlala ekhumbula uAllah rhoqo",
      "Ke kaloku amakholwa ukubona kwawo imikhosi yobumbano, athi: “Oku koko uAllâh noMthunywa waKhe basithembisa ngako, yaye uAllâh noMthunywa waKhe bathethe inyaniso.” Ke kaloku oko kuwongezelela ukholo nolwamkeleko (kuAllâh)",
      "Phakathi kwamakholwa kukho amadoda anyanisekileyo koko akuthembise uAllâh. Phakathi kwawo kukho lowo uzalisekisa isifungo sakhe kuze phakathi kwabo kubekho abasalindileyo. Yaye bona abaguquguquki (balale neli bavuke neli)",
      "Khona ukuze uAllâh Avuze abanyanisekileyo Ngenyaniso yabo Ohlwaye abahanahanisi ukuba Uyathanda okanye Amkeleinguqukoyabo. IneneuAllâhnguMxoleliuSozinceba",
      "Ke kaloku uAllâh Wabagxotha abo bangakholwayo bebhabhazela ngumsindo, bengafumananga nto ilungileyo. Kwaye uAllâh Wayanele Eyedwa edabini kumakholwa, yaye uAllâh nguSomandla, Unobunganga",
      "Yena Wabathobela phantsi Wabakhupha kwiinqaba zabo abo bangaBantu beNecwadi (babexhasa abangakholwayo) Wabafaka uvalo ezintliziyweni zabo khona ukuze elinye iqela labo nilibulale elinye iqela labo nilenze abathinjwa",
      "Ke kaloku Yena (uAllâh) Wanenza ukuba nibe ziindlalifa zemihlaba yabo nobutyebi babo nomhlaba eningazanga niwunyathele (ngaphambili). UAllâh Unamandla okwenza izinto zonke",
      "Hini na Mprofeti, yithi kubafazi bakho: “Ukuba ninqwenela ubomi balo mhlaba nobunewunewu babo, yizani ke, ndiya kuninika ndize ndinikhulule (nigoduke) ngesihle",
      "Kodwa ukuba ninqwenela uAllâh noMthunywa waKhe nekhaya loBomi oBuzayo ke kaloku uAllâh Ulungiselele abenzi bokulingileyo phakathi kwenu umvuzo omkhulu",
      "Hini na bafazi boMprofeti, nabani na kuni owenza isenzo esicacileyo sokuziphatha kakubi; isohlwayo sakhe siya kuphindwa kabini yaye oko kulula kuAllâh",
      "Kananjalo nabani na kuni othobela uAllâh noMthunywa waKhe ngokuzinikeleyo aze enze okulungileyo Siya kumnika umvuzo wakhe ophindwe kabini yaye Simlungiselele imbonelelo exabisekileyo",
      "Hini na bafazi boMprofeti nina anifani naye nawuphi na umfazi. Ukuba niyamoyika uAllâh, Musani ukuthamba ngokwencoko (emadodeni) kuba hleze lowo (uyindoda) ontliziyo yakhe inesifo aninqwenele. Kodwa ke thethani ngentetho efanelekileyo",
      "Hlalani\temizini\tyenu ningaqhayisi\tngemizimba\tyenu njengokuqhayisa kwamandulo kwamaxesha okungazi. Nimisele iSalâh,\tninikele ngeZakâh\tnithobele uAllâh\tnoMthunywa\twaKhe\tUAllâh\tUfuna ukususa ukungahlambululeki kuphela kuni bantu bendlu (yoMprofeti) nokunihlambulula ngentlambuluko efezekileyo",
      "Nikhumbule kananjalo okucengcelezwa ezindlwini zenu okuziiVesi zika-Allâh nobulumko. Inene uAllâh Unononophelo nolwazi (lwezinto Zonke)",
      "Inene amaMuslim namaMuslimkazi, amakholwa namakholwakazi, amadoda anentobeko nabesetyhini abanentobeko, amadoda anenyani nabasetyhini abanenyani, amadoda anomonde nabasetyhini abanomonde, amadoda athobekileyo nabasetyhini abathobekileyo, amadoda anesisa nabasetyhini abanesisa amadoda azilayo nabasetyini abazilayo, amadoda alondoloza iindawo zawo ezinqabileyo nabasetyhini abenza njalo, amadoda akhumbula uAllâh rhoqo nabasetyhini abenza njalo bona uAllâh Ubalungisele ukuxolelwa nomvuzo omkhulu",
      "Ayikokwamadoda akholwayo okanye abasetyhini abakholwayo (Ukuba bathi) xa uAllâh noMthunywa waKhe benze isigqibo ngento (ethile) bona babe nezinye iimbono (eziphikisa eso) Sigqibo. Nabani na ke ongaMthobeliyo uAllâh noMthunywa waKhe, lowo (umntu) inene ulahleke ngokucacileyo",
      "Yabona (Muhammad)! Xa wena wathi kuye (uZayd) unyana kaHâritha owamkhulula ebukhobokeni): “Gcina umkakho (ungamgxothi) woyike uAllâh”, wabe wena ngaphakathi kwakho ufihla oko uAllâh Aza kukuveza. Kananjalo wena woyika abantu, lo gama inguAllâh Onelungelo lokuba woyike Yena. Uthe ke uZayd akungamfuni (umkakhe lowo), Samtshatisa nawe khona ukuze kungabikho kungakhululeki kumakholwa mayela nabafazi ababengababo babebamkele njengoonyana babo xa bengasenamfuno yabafazi babo (abafazi abo), ke kaloku ummiselo ka-Allâh uya kuhlala ufezekiseka",
      "Akukho kunganeliseki kuMprofeti ngako nakuphi na oko uAllâh Amyalele ngako. (Le) yindlela eyamiselwa nguAllâh (kwakubaProfeti) bamandulo. Ke kaloku umyalelo ka-Allâh ngummiselo ekungagqithwayo kuwo",
      "(UAllâh Uyabancoma) abo bavakalisa imiyalezo ka-Allâh, baMoyike, bangoyiki nabani na ongomnye ngaphandle koAllâh, uAllâh Wanele Eyedwa ukuba Abe nguMmisi matyaleni",
      "UMuhammad akangoyise wakhe nabani na phakathi kwenu madoda, koko yena nguMthunywa ka-Allâh netywina labaProfeti yaye uAllâh nguMazi wezinto zonke",
      "Hini na nina bakholwayo Mkhumbuleni uAllâh ngenkumbulo enkulu",
      "NiMzukise ekuseni nasemvakwemini",
      "NguYe Onithumelela iintsikelelo phezu kwenu neengelosi zaKhe (ziyamcela ukuba enze njalo) khon’ukuze Anikhuphe ebumnyameni, Anifake ekukhanyeni. Kananjalo Yena nguSozinceba kumakholwa",
      "Umbuliso wabo ngoMhla abaya kudibana ngawo uya kuba ngu’uxolo’ yaye Ubalungiselele umvuzo oxabisekileyo",
      "Hini na Mprofeti, inene wena Sikuthumele ukuba ube lingqina noMvakalisi weendaba ezilungileyo noMlumkisi",
      "Omemela (abantu) kuAllâh ngemvume yaKhe, ube njengesiBane esikhanyisayo",
      "Vakalisa iindaba zovuyo kumakholwa zokuba aza kufumana umvuzo omkhulu kuAllâh",
      "Kananjalouzeungabathobeliabangakholwayonabahanahanisi kodwa ungenzi bubi kubo. Wena beka ithemba lakho kuAllâh ukuba Abe nguMlungelelanisi wemicimbi yakho",
      "Hini na nina bakholwayo xa nitshata abafazi abakholwayo nize niqhawule imitshato nabo ningekabachukumisi akukho xesha lakulinda ke ngoko kuni liya kubalwa ngokuphathelene nabo. Bondleni ke nibakhulule, bagoduke ngesihle",
      "Hini na Mprofeti, inene Thina Senze kwavumeleka kuwe kuphela abafazi bakho obanike intlawulo yabo yemfanelo, nabo isandla sakho sokunene sibabambileyo bavela koko uAllâh Akubuyisele kuwe (abathinjwa), neentombi zoobawokazi bakho, neentombi zoodadobawo bakho, neentombi zoomalume bakho, neentombi zoomakazi bakho abafuduka kunye nawe, nomfazi okholwayo ukuba uzinikela ngokwakhe kuMprofeti, ukuba phofu noMprofeti uyafuna ukumtshata. (Oku kuvumeleke) kuwe kuphela, akuquki (namanye) amakholwa. Sazi kakuhle okokuba yintoni na eSiyenze yavumeleka kubo mayela nabafazi babo nabo izandla zabo zokunene zibabambileyo. Khon’ukuze kungabikho kuva bunzima kuwe. Kwaye uAllâh nguMxoleli, uSozinceba",
      "Wena (Muhammad) ungayeka othande ukumyeka kubo okanye uthathe lowo uthande ukumthatha. Nawuphi na kwabo (bafazi bakho) wahlukene okwethutyana nabo akuyi kubakho siphene kuwe ukuba uyamthatha kwakhona. Kokona kulungileyo oko okokuba babe nokwaneliseka ngoko ubanike kona bonke. Kwaye uAllâh Uyakwazi okusezintliziyweni zenu. Kananjalo nguSolwazi, nguMnini kunyamezela",
      "Abangavumelekanga kuwe (Muhammad) ngabo nabaphi na abafazi abasisongezelelo emva koku, kungavumelekanga kananjalo kuwe okokuba ubatshintshe ngabanye abafazi, enokuba ubuhle babo bunomtsalane kuwe kangakanani na, ngaphandle kwabo isandla sakho sokunene sibabambileyo. UAllâh nguMnoneleli ngaphezu kwezinto zonke",
      "Hini na nina bakholwayo musani ukungena ezindlwini zoMprofeti ninganikwanga mvume yokuza kwisidlo, kananjalo ningafiki kwangoko singekalungi (isidlo) kodwa ke xa nimenyiweyo ngenani; nakugqiba ukutya phumani nihambe ningahlaleli ncoko. Inene eso simile samkhathaza uMprofeti, intonayo yena uneentloni (zokunindulula) kodwa yena uAllâh Akanantloni ngenyaniso. Kananjalo xa nicela into (kumakhosikazi akhe) yiceleni kuwo ningaphaya komkhusane, oko kokona (kuya kubonakalisa) intlambululuko kwiintliziyo zenu neentliziyo zabo. Yaye akulunganga kuni kananjalo ukuba nitshate amakhosikazi akhe emva (kokusweleka) kwakhe. Inene oko kuAllâh kuya kuba yinto embi kakhulu",
      "Enokuba niveza nantoni na elubala okanye niyifihle, inene Yena uAllâh nguMazi wezinto zonke",
      "Akuyi kuba sisono kuwo (amakhosikazi oMprofeti) ukuba avela engazigqumanga phambi kooyise bawo, okanye oonyana bawo, okanye kubanakwawo, okanye koonyana babanakwawo, okanye oonyana boodade wabo okanye kubafazi bawo abakholwayo, okanye kumakhobokazana wawo kananjalo nina yoyikani uAllâh inene uAllâh UliNgqina ngaphezulu kwezinto zonke",
      "Inene uAllâh neengelosi zaKhe bayamthamsanqelisa uMprofeti. Hini na nina bakholwayo mthamsanqeliseni nimbulise (uMthunywa) ngombuliso woxolo",
      "Inene, abo bathuka uAllâh noMthunywa waKhe uAllâh Ubaqalekisile kweli hlabathi nakuBomi oBuzayo,Waza Wabalungiselela isohlwayo esilihlazo",
      "Nabo bakhubekisa amakholwa namakholwakazi ngezinto ezingezizo abazenze ngokwabo, inene bona abo bazibizele intlebendwane nesono esicacileyo",
      "Hini na Mprofeti! Xelela amakhosikazi akho neentombi zakho nabafazi abangamakholwa bazithi wambu ngeetyali (izigqubuthelo) phezu kwemizimba yabo oko kuya kulunga khona ukuze baqondakale bangakhathazwa yaye uAllâh nguMxoleli, uSozinceba",
      "Ukuba abahanahanisi nabo bantliziyo zabo zinesifo ndawonye nabo basasaza amahumhum eMadinah abayeki, inene Thina Siya kukuphembelela ngokuchasene nabo, Kananjalo abasayi kuba ngabamelwane bakho kwakhona ngaphandle nje kwethutyana elincinane",
      "Bona baqalekisiwe naphi na apho bafunyanwa khona. Baya kuhlaselwa babulawe ngolunya (baphele) nya",
      "(Le yindlela) emiselweyo ka-Allâh leyo yayilandelwa ngabo bangaphambili kunani yaye akuyi kufumana kuguquka esithetheni sika-Allâh",
      "Abantu bakubuza ngeYure. Yithi wena: “Ulwazi ngayo lukuAllâh kuphela, kanti yintoni na eya kunenza niqonde? Mhlawumbi iYure sele ikufuphi.”",
      "Inene uAllâh Ubaqalekisile abangakholwayo yaye Ubalungiselele uMlilo odwanguzayo (isiHogo)",
      "Apho baya kuhlala ngonaphakade kwaye apho abayi kufumana mkhuseli bengayi kufumana namncedi",
      "NgeMini apho ubuso babo buya kujingiswa phezu koMlilo, baya kuthi: “Oh, akwaba Sasimthobele uAllâh, Sathobela noMthunywa (uMuhammad)",
      "Kananjalo baya kuthi: “Nkosi yethu, inene thina sathobela abaphathi bethu nezinxibamxhaga zethu, baza basilahlekisa eNdleleni (elungileyo)",
      "Nkosiyethubanikeisohlwayoesiphindwekabini, Ubaqalekise ngesiqalekiso esikhulu.”",
      "Hini na nina bakholwayo, ningabi njengabo bakhubekisa uMûsâ, ke kaloku uAllâh Wamenza msulwa koko babekuthetha ngaye. Kananjalo yena (uMûsâ) phambi koAllâh ungoqaqambileyo",
      "Hini na nina bakholwayo, Moyikeni uAllâh nithethe ilizwi elibubulungisa",
      "Yena (uAllâh) Uya kuzenza ntle izenzo zenu, Anixolele nezono zenu. Nabani na lowo uthobela uAllâh noMthunywa waKhe, uzuze eyona mpumelelo inkulu",
      "Inene Thina Sanika amazulu nomhlaba neentaba uxanduva (lokunonophela indalo nokufundisa ukuthobela uAllâh) kodwa zala ukuluthabatha, zoyika kodwa yena umntu (waluthabatha). Inene yena waye waswela ubulungisa waba nobudenge",
      "Khona ukuze uAllâh Ohlwaye abahanahanisi, abangamadoda nabasetyhini, namadoda nabasetyhini abangabakhonzi bezithixo, Aze uAllâh Amkele inguquko kumakholwa namakholwakazi Yaye uAllâh nguMxoleli, uSozinceba"
    ]
  },
  {
    "chapter": 34,
    "versesCount": 54,
    "verses": [
      "Iindumiso zonke mazibe kuAllâh lowo ikokwaKhe konke okusemazulwini nasemhlabeni, yaye zezaKhe zonke iindumiso nakuBomi oBuzayo. Yena nguSobulumko, uSolwazi",
      "Uyakwazi okungena emhlabeni noko kuphuma kuwo noko kuhla ezulwini noko kunyuka kuye kulo, kananjalo Yena nguSozinceba, nguMxoleli",
      "Abo bangakholwayo bathi: “IYure ayiyi kusifikela thina.” Yithi wena: “Ewe! Ndifunga ngeNkosi yam, Iza kunifikela. (UAllâh) nguMazi wokungabonwayo.” Akukho nesuntswana elingakanani na elisitheleyo kuYe emazulwini okanye emhlabeni, enokuba lingalincinane na okanye libe likhulu kangakanani na, (libhaliwe) eNcwadini ecacileyo",
      "Khona ukuze Avuze abo bakholwayo, benza izenzo zobulungisa. Abo banjalo baya kufumana ukuxolelwa nembonelo yexabiso",
      "Kodwa abo bazabalaza ngokuchasene neeVesi zeThu, (bezama) ukuba zingaphumeleli; okwabo iya kuba sisohlwayo esibuhlungu",
      "Ke bona abo banikwe ulwazi bayabona okokuba oko kutyhilwe kuwe kuvela eNkosini yaKho kuyinyaniso, yaye kukhokelela eNdleleni kaSobunganga, uSokudunyiswa",
      "Abo bangakholwayo bathi: “Sinibonise indoda eza kunixelela ukuba xa sele nizizicwibi ngokupheleyo, niza kuphinda nidalwe ngokutsha (nibe) kwindalo entsha",
      "Ingaba uqambe ubuxoki ngoAllâh kusini na okanye mhlawumbi uhlaselwe ngumoya omdaka, kusini na? “ Nakanye. Abo bangakholwayo kuBomi oBuzayo baya kuba sesohlwayweni yaye basekulahlekeni okukhulu",
      "Kanti abakujongi na oko kuphambi kwabo noko kungemva kwabo kwamazulu nomhlaba? Ukuba beSithanda beSingenza umhlaba ubaginye okanye Senze bawelwe ziingceba zesibhakabhaka phezu kwabo. Inene kuko oko kukho umqondiso kuso nasiphi na isicaka esiguqukela (kuAllâh)",
      "Ke kaloku Sanika uDâwûd isixhaso esivela kuThi. Sathi: “Hini na zintaba, phindaphindani Iindumiso (zeThu) kunye naye (uDâwûd), neentaka, Senza nentsimbi ukuba imthambele Yena",
      "(Samyalela Sathi): “Yenza isinxibo samacwecwe entsimbi nize nisebenze ubulungisa, inene Mna Ndikubona konke oko nina nikwenzayo.”",
      "Kanti kuSulaymân Senza umoya wamthobela, umtsi wawo wasekuseni wawulingana nohambo lwenyanga (yonke) nomtsi wawo wasemva kwemini ulingana nohambo lwenyanga. Samenza wampompozelwa ngumthombo wekopolo (eyikiyiki) ukanti phakathi kweejinni kwakukho ezo zazimsebenzela ngemvume yeNkosi yakhe. Nabani na oye wanxaxha kumyalelo weThu Siya kumenza angcamle isohlwayo seDangatya (loMlilo)",
      "Zamsebenzela (iiJinni ngentembeko) ngohlobo Awayefuna ngalo (zimenzela) amagumbi Aphakamileyo, izitya ezazizikhulu okwamachibi, nezindlu zokuphekela, (Sathi): “Sebenzani nina bendlu kaDâwûd, nibe nombulelo!” Kodwa zimbalwa kwizicaka zaM ezinombulelo",
      "Kodwa Sathi Sisakumisela ukufa kuye (uSulaymân) akwabikho nto izichazelayo ngokufa kwakhe ngaphandle komsundululu womhlaba owawumana ugrenya umsimelelo wakhe Wathi akuwa phantsi, (kwangona) zibonayo iiJinni okokuba ukuba zazikwazi okungabonwayo, ngezazingazanga zihlale (phantsi) kwesohlwayo sokudeleka (okungako)",
      "Inene kuye uSabha (uShebha) kwakukho umqondiso kwizindlu zabo izitiya ezibini kwicala lasekunene nasekhohlo kwaza (kwathiwa kubo): “Yidlani kwiimbonelelo zeNkosi yenu, nibe nombulelo kuYo. Nomhlaba omhle neNkosi Enenceba.”",
      "Kodwa bona batshikila (bala ukukholwa). Ke Thina Sabathumelela isikhukula sedama, Saza endaweni yezitiya zabo ezibini Sabafakela izitiya ezineziqhamo ezikrakra, zemithi yemitamarisk, nemithi egqagqeneyo yomlowate",
      "OkokeyayikukubabuyekezakubabayaAbakholwa. Kekaloku aSibuyekezi ngolo hlobo ngaphandle kwabangakholwayo (abangenambulelo)",
      "KananjaloSabekaphakathikwaboneedolophuEsasizisikelele; iidolophu eSasizisikelele needolophu ezazibonakala lula, Senza nezigaba zabo (zohambo) phakathi kwazo zaba lula. Sathi: “Hamba-hambani kuzo nikhuselekile ebusuku nasemini",
      "Kodwa bathi bona: (bedelela) “Nkosi yethu, Yenza izigaba phakathi kweehambo zethu zibe nde, bazona imiphefumlo yaboke, Thina Sabenzababanjengeentsomi, Sabachithachitha bonke. Inene kuko oko kukho imiqondiso kuye wonke ubani onomonde nombulelo",
      "Inene uIblîs wabonisa ubunyani beengcinga zakhe ngabo yaye bamlandela, bonke ngaphandle kweqela labambalwa ababekholwa ngokwenene",
      "Yaye akazanga abe nagunya phezu kwabo ngaphandle (koko kwakungummiselo) khona ukuze Senze acace okholwayo kwiMini yokugqibela nalowo uthandabuzayo ngayo. Kananjalo, iNkosi yakho nguMlondolozi wezinto zonke",
      "Yithi (Muhammad): “Celani kwabo nithi (ngoothixo) ngaphandle koAllâh.” Abanawo nangangetlantsi (amandla) emazulwini okanye emhlabeni, yaye abanalo nolunjani ulwahlulelwano (naYe uAllâh) Engenaye nonjani umncedisi",
      "Intethelelo ayinakunceda bani kuYe. Ngaphandle kwalowo Amvumeleyo",
      "(Kananjalo abo bayalinda) de kudambe uvalo ezintliziyweni zabo. Baya kuthi (omnye komnye): “Itheni na: iNkosi yenu?” (baphendule) bona bathi: ‘Yinyaniso.’ Yaye Yona nguSobunganga Omkhulu.’” Yithi: “Ngubani onondlayo emazulwini nasemhlabeni? Yithi: “nguAllâh.” Inene sithi okanye nini abaphantsi kwesiKhokelo okanye ekulahlekeni okucacileyo!”",
      "Yithi: Nina aniyi kubuzwa ngoko kwenziwe Sithi; kanti nathi asiyi kubuzwa ngoko nikwenzayo.”",
      "Yithi: “INkosi yethu Iza kusihlanganisa sonke, Ize Igwebe phakathi kwethu ngenyaniso. Yaye Yona nguMgwebi Owaziyo.”",
      "Yithi: Ndiboniseni kaloku abo nibayamanise naYe njengamahlulelane. Nakanye! Ukusuka apho Yena (uYedwa) nguAllâh, uSobunganga, uSobulumko.”",
      "Asikuthumelelanga ukuba ube yinto yimbi ngaphandle kokubaubenguMvakalisiweendabaezilungileyonoMlumkisi ebantwini bonke, kodwa uninzi lwabantu alwazi",
      "Ke kaloku bathi: “Siya kuba nini na esi sithembiso, ukuba nithetha inyaniso?”",
      "Yithi wena: “Okwenu yiMini ekhethiweyo, Eningayi kuyibambezela nangeyure enye, ningayi kuyandulela nokuyandulela.”",
      "Ke kaloku abo bangakholwayo bathi: “Asisokuze sikholwe kule ‘Kur’ân singasokuze (sikholwe) nakuloo (Ncwadi ingaphambili kunayo.” Kodwa ukuba ubunokubabona abenzi bobubi xa beya kumiswa phambi kweNkosi yabo, bephikisana iintetho zabo. Abo babecinezelekile baya kuthi kwabo babekhukhumele: “Ukuba kwakungekho ngenxa yenu ngesasibe ngamakholwa (amaMuslim)!”",
      "Abo babekhukhumele baya kuthi kwabo babecinezelekile: “Sithi na abaniphambukisayo esiKhokelweni emveni kokuba sasifikile kuni? Nakanye! Nini ngokwenu ababezizaphuli- mthetho.”",
      "Abo babecinezelekile baya kuthi kwabo babekhukhumele: “Unotshe! Yayiliyelenqe (lenu) lasebusuku nasemini xa nanisiyalela ukuba singakholwa kuAllâh nokuba sayamanise amahlulelane kuYe.” Kodwa (bonke) baya kuthetha inyaniso omnye komnye xa besibona isohlwayo; Yaye Siya kufaka amakhamandela entsimbi ezintayeni zabo babengakholwa. Ingaba(bafanelwe) kukuvuzwangaphandlekokobakwenzayo na",
      "Kananjalo Asizanga Sithumele nawuphi na uMlumkisi esixekweni zebangathi abo bazizityebi: “Inene koko nina nikuthunyiweyo asikholwa thina.”",
      "Kananjalo bathi: “Thina singaphaya kwamakholwa ngobutyebi nabantwana, yaye asinakohlwaywa.”",
      "Yithi: “Inene, iNkosi yam Yandisela lowo Imthandileyo imbonelelo, Ize iyinciphise, kodwa uninzi lwabantu alwazi.”",
      "Ukanti ayibobutyebi benu, ingengobantwana benu abanisondeza kuThi ngokwesikhundla, koko kungenxa yalowo ukholiweyo, wenza imisebenzi emihle. Kwabanjalo iya kuba ngumvuzo ophindwe kabini ngoko bakwenzayo kananjalo bona baya kuba kumgangatho ongentla (ePaladesi). bekhuselekile (besindile)",
      "Ke bona abo bazabalaza ngokuchasene neeVesi zeThu besebenzela ukuba zingaphumeleli, abo baya kuziswa esohlwayweni",
      "Yithi: “Inene iNkosi yam Yandisela lowo Ithande ukumandisela imbonelelo kwizicaka zaYo, Ize Imenzele umlinganiselo wakhe. Kodwa nantoni na leyo nithi ninikele ngayo (eNdleleni ka-Allâh) Yena Uya kuyibuyekeza; yaye Yena nguYena Mboneli Ulungileyo.”",
      "Ke kaloku ngeMini Aya kubadibanisa bonke (abantu) Aze Athi kwiingelosi, ingaba aba (bantu) babenqula nina na?”",
      "Ziya kuthi zona: “Uzuko malube kuWe! NguWe uMlondolozi wethu kuphela, hayi bona, aba bona babenqula iiJinni: Uninzi lwabo lwalukholwe kuzo.”",
      "Kodwa naMhlanje aninagunya lokuncedana okanye lokonana. Kananjalo Siya kuthi kwabo benza ububi, “Ngcamlani ke isohlwayo soMlilo, enaniwuphika.”",
      "Yabona! Xa iiVesi zeThu zicengcelezwa kubo njengobungqina obucacileyo, bathi bona: “Lo akanto yimbi ngaphandle kokuba yindonda enqwenela ukuniphambukisa koko oobawo benu babekunqula.” Bathi kananjalo: “Oku Akunto yimbi ngaphandle kokuba bubuxoki obuqanjiweyo.” Kananjalo abo bangakholwayo bathi ngenyaniso efikileyo kubo: “Asiyonto le koko ngumlingo.”",
      "Ukanti Asizanga Sibanike siBhalo ababenokusifunda, yaye Asizanga ngaphambi kwakho, (Muhammad) Sithumele mlumkisi kubo",
      "Ke kaloku abo bangaphambili kunabo baphika (inyaniso) Ukanti bona (abantu baseMakkah) azanga bafumane nesinye eshumini (1/10) koko Sakunika bona (abangaphambili kunabo). Kodwa (abangaphambili kunabo) babaphika abaThunywa baM, Saba njani ke ukuba sibi isohlwayo saM",
      "Yithi: “Mna ndicebisa (into) enye kuphela (kuni), okokuba phakamani nimele uAllâh, (nifune inyaniso) ningambini, okanye ningamnye, nize nicamngcisise. “Akukho kuphambana kugxa wenu. (uMuhammad) Yena nguMlumkisi kuni kuphela phambi kwesohlwayo esibuhlungu",
      "Yithi: “Nayiphi na intlawulo endinokuba ndayibiza kuni, yeyenu. Eyam intlawulo ikuAllâh kuphela yaye Yena UliNgqina ngaphezu kwezinto zonke.”",
      "Yithi: “Inene iNkosi yam Idandalazisa inyaniso, nguMazi wokungabonwayo.”",
      "Yithi: “Inyaniso ifikile yaye ubuxoki abukwazi kuqala nto bungakwazi nokuyiphinda na kakade.”",
      "Yithi: “Ukuba ndingolahlekileyo, ndiya kuba ndilahleke ngokuchasene nesiqu sam, kodwa ukuba ndingokhokelelekileyo kuya kuba kungenxa yoko iNkosi yam Ikutyhila kum, inene Yona nguSokuva Okufutshane",
      "Akwaba ubunokukhe ubone xa besoyika kodwa akuyi kubakho (ndlela) yakuphuncula, yaye baza kuhlaselwa kwindawo ekufutshane.”",
      "Baze bathi: “Siyakholwa kuyo (i’Kur’ân) kodwa oko kuya kwamkelwa njani kubo kwindawo ekude kangako",
      "Kaloku baya abakholwa kuyo kwangaphambili, behlasela okungabonwayo bekwindawo ekude",
      "Kananjalo kuya kubekwa umsantsa phakathi kwabo noko bakunqwenelayo, njengoko kwakwenziwe kwabanjengabo ngaphambili. Inene babenentandabuzo engenambaliso (bephika ukholo). Sûrah 35. Al-Fâtir (UMyili wendalo) 35. Egameni lika-Allâh, uSolubabalo, uSozinceba"
    ]
  },
  {
    "chapter": 35,
    "versesCount": 45,
    "verses": [
      "Iindumiso (zonke) mazibe kuAllâh, uMdali wamazulu nomhlaba, Owenza iingelosi zaba zizithunywa ezinamaphiko, amabini okanye amathathu okanye amane. Yena Wandisa Akuthandileyo endalweni. (yaKhe). Inene UAllâh Unamandla ngaphezulu kwezinto zonke",
      "Nantoni na uAllâh Ayenzela abantu eyinceba akukho bani unokwala nayo-kungekho bani unokuyikhulula emva koko. Kananjalo Yena nguSobunganga, uSobulumko",
      "Hini na bantu, khumbulani uBabalo lwaM kuni. Ingaba ukhona na omnye uMdali ngaphandle koAllâh onibonelelayo ngokuvela ezulwini nasemhlabeni? Akukho thixo wumbi ngaphandle kwaKhe, ngoku ke niwexuleke njani (enyanisweni)",
      "Ke kaloku ukuba bayakuphikisa, wena (Muhammad) sele babaphika kakade nabangaphambili kunawe. Yaye yonke imicimbi ibuyela kuAllâh",
      "Hini na bantu, inene isithembiso sika-Allâh siyinene, ngoko ke musani ukuvumela ubomi beli hlabathi buniwexule, ningakhohliswa kananjalo ngumkhohlisi (uSathana) ngoAllâh",
      "Inene uShaytân lutshaba kuni; (mlumkeleni ke) nimthabathe njengotshaba. Kuphela Yena umemela iqela lakhe ukuba libe phakathi kwamadlelane oMlilo odwanguzayo",
      "Abo bangakholwayo baya kufumana isohlwayo esibuhlungu, ke bona abo bakholwayo benze izenzo ezilungileyo baya kufumana ukuxolelwa nomvuzo omkhulu",
      "Ingaba lowo uzenzo zakhe ezingcolileyo zenziwe zaba nomtsalane (kuye), ukuze acinge ukuba zilungile? (uyafana na nalowo ukhokelekileyo)? Kanti ke uAllâh UYekela ekulahlekeni lowo Athandileyo Aze akhokele lowo Athandileyo. Ngoko Ke musani ukuvumela intshabalalo yenu ngenxa yazo (izenzo zenu) nize nizisole. Inene uAllâh Uyakwazi oko bakwenzayo",
      "NguAllâh Othumela imimoya, ize izamise amafu, eSiye Siwaqhubele emhlabeni ofileyo, Sinike ubomi, luya kuba ngolo hlobo ke uvuko",
      "Nabani na lowo unqwenela intlonipheko Yonke intlonipheko yeka-Allâh. Intetho elungileyo inyuselwa kuYe, ize imisebenzi emihle iyifukule (loo ntetho ilungileyo). Kodwa abo benza amayelenqe okwenza izenzo ezingcolileyo baya kufumana isohlwayo esibuhlungu ukanti ukuyelenqa kwabo kuza kutshabalala",
      "Ke kaloku uAllâh Wanidala ngothuli, emva koko (nadalwa) ngeqabaza lembewu yomntu: Wanenzela abalingane. Kananjalo akukho mntu wasetyhini ukhawulwayo kungekho unokuze azale ngaphandle kolwazi lwaKhe. Kungekho mntu waluphalayo unikwa ubomi (obongezelelweyo) nobude bobomi bakhe bufinyezwe, koko oko kuseNcwadini. Inene oko kulula kuAllâh",
      "Kananjalo azifani iilwandle ezimbini. Enye inamanzi amnandi okuselwa aze amanye abe mtyuwa nakrakra. Ukanti kuzo zombini (ezi lwandle) nifumana inyama nikhuphe izihombiso enizinxibayo, kananjalo niyazibona iinqanawa zicanda (amanzi) ukuze nifune iziBele zaKhe; khon’ ukuze nibe nombulelo",
      "Yena wenza ubusuku bungene kwimini, Enze imini ingene kubusuku, Wenza ilanga nenyanga ukuba zibaleke (kwindawo zazo) ixesha elimiselweyo. LoWo nguAllâh, iNkosi yakho; ubukumkani bobaKhe. Kananjalo abo banqula kubo ngaphandle kwaKhe; abanayo nento engangenwebu yokhozo lwedatilisi",
      "Xa nicela kubo abayiva imithandazo yenu; nokuba bayeva abakwazi kuniphendula. kanti ngoMhla woVuko baza kuluphika ulwayamaniso lwenu.Akukho bani onokunichazela (okuza kwenzeka) njengaloWo (Wazi izinto zonke)",
      "Hini na bantu, nini abafuna uAllâh, lo gama Yena uAllâh Engaswele nto; Efanelwe kukudunyiswa",
      "Ethanda, Anganitshabalalisa, Aze Avelise indalo entsha",
      "Yaye oko akunzimanga (ukwenzeka) kuAllâh",
      "Ke kaloku akukho mthwali wamithwalo unokuthwala imithwalo yabanye. Kanjalo ukuba umphefumlo obulaleka ngumthwalo ucela (komnye) ukuba (umthwalele) inxalenye yomthwalo wawo, akukho nento le yawo oya kuyithwalelwa, enokuba (loo mntu lowo) ebengade abe usisizalwana sakhe esisondele kangakanani na kuye. Wena uya kulumkisa kuphela abo bayoyikayo iNkosi yakho Engabonwayo, abenza ISalâh. Lowo uzihlambululayo uzihlambululela isiqu sakhe ukanti kukuAllâh apho kuza kubuyelwa khona",
      "Abafani abaziimfama nababonayo",
      "Bungafani kananjalo ubumnyama nobumhlophe",
      "Nomthunzi nobushushu",
      "Abafani abaphilayo nabafileyo. Inene, uAllâh Wenza kuve lowo Athande (ukuba eve), kodwa awungekhe ubenze bave abo basemangcwabeni",
      "Wena (Muhammad), awunto (yimbi) ngaphandle kokuba nguMlumkisi",
      "Inene wena Sikuthumele ngenyaniso ukuba ube nguMvakalisi weendaba ezilungileyo noMlumkisi. Kananjalo akukho luhlanga lungazanga lube naMphaphamisi uphila phakathi kwalo",
      "Ke kaloku ukuba baya kuphika wena sele babaphika kakade nabangaphambili kunabo. AbaThunywa babo beza kubo benemiqondiso ecacileyo nemigaqo ebhaliweyo neziBhalo ezilukhanyiselo",
      "Ndaza Ndabahlasela abangakholwayo, saba njani ke isohlwayo saM",
      "Akuboni na ukuba uAllâh Uthumela imvula ivela esibhakabhakeni, Size Sivelise iziqhamo ngayo zemibala yonke eyahlukeneyo? (eminye yayo) imnyama kakhulu",
      "Ke kaloku phakathi kwabantu nezidalwa ezinyakazayo nemfuyo edla ingca zinemibala eziintlobo ngeentlobo ngokufanayo. Kuphela kwizicaka zaKhe ngabo bamoyikayo uAllâh abanolwazi. Inene uAllâh Unobunganga, nguMxoleli",
      "Inene abo bacengceleza iNcwadi ka-Allâh, bamisela iSalâh banikele kumalizo ngoko Sibaphe kona, emfihlakalweni okanye ekuhleni mabalindele umvuzo ongasokuze uphele",
      "Kwanokuba Uza kubanika umvuzo wabo ngokugcweleyo Abongezelele ububele baKhe. Inene, uAllâh nguMxoleli, Obulelayo",
      "Noko Sikutyhile kuwe, (Muhammad) kuvela eNcwadini, kuyinyaniso engqina oko kwatyhilwa ngaphambili kunako. Inene uAllâh Unolwazi ngezicaka zaKhe yaye Uyabona",
      "Kananjalo Senza abo Sabakhethayo kwizicaka zeThu baba ziindlalifa zeNcwadi, ukanti phakathi kwabo kukho lowo uzenza ubugwenxa (ngokwenza izono) kuze phakathi kwabo kubekho lowo uphakathi kuphinde kubekho abo bahamba phambili ngezenzo ezilungileyo ngokuvunyelwa nguAllâh. Elo (lifa) libuBubele obukhulu",
      "YiMiyezo ekuya kuhlalwa kuyo ngonaphakade abaza kungena kuyo. Baya kunxityiswa izacholo apho zegolide neeperile, zize izambatho zabo apho zibe yisilika",
      "Baya kuthi: “Iindumiso zonke mazibe kuAllah Osisusele imbandezelo, inene iNkosi yethu nguMxoleli, Inombulelo.”",
      "Yena nguloWo usifake kwikhaya lanaphakade ngobubele baKhe. Apho asiyi kufunyanwa bubuthongo singayikufumana kudinwa",
      "Ke bona abo bangakholwayo okwabo iya kuba nguMlilo wesiHogo. Ukufa akuyi kumiselwa kubo ukuze bafe, singayi kuncitshiswa nesohlwayo kubo. Sibabuyekeza kanjalo ke bonke abangakholwayo",
      "Kananjalo baya kukhala apho: “Nkosi yethu sikhuphe (apha) siya kwenza imisebenzi yobulungisa engeyiyo leyo sasidla ngokunyenza! “ Kanti Asizanga Sininike ubomi obaneleyo na bokuba nabani na okwaziyo (Ukukhumbula) akhumbule, kanti ke noMlumkisi wayefikile kuni. Ngoko ke ngcamlani (isohlwayo), kuba akuyi kubakho mncedi kubenzi bobubi",
      "Inene, uAllah nguMazi wokungabonwayo wamazulu nomhlaba. Inene nguYe uMazi wokusezifubeni (zabantu)",
      "Nguye Onenze naba ngabalandeli (babo banandulelayo) emhlabeni, Nabani na ke ongakholwayo kuYe (uAllâh) ziya kuba phezu kwakhe iziphumo zokungakholwa kwakhe. Ke kaloku ukungakholwa kwabangakholwayo akubongezeleli nto phambi kwamehlo eNkosi yabo ngaphandle kwenkcaso; kananjalo ukungakholwa kwabangakholwayo akubongezeleli nto ngaphandle kwelahleko",
      "Yithi (Muhammad): “Niwaqwalasele na phofu amahlulelane enu eniwanqulayo ngaphandle koAllah? Ndiboniseni ke okudalwe ngawo emhlabeni, okanye banamahlulelane (akunye naYe) emazulwini kusini na? Okanye Sibanike incwadi abanobungqina ngayo? (Nakanye), ukusuka apho abenzi bobubi abathembisani nto ngaphandle kwenkohliso",
      "Inene,uAllahubambeamazulunomhlaba,kubahlezeanikezele ukanti ukuba anganikezela, akukho bani unokuwabamba emva kwaKhe. Inene, Yena unguMnyamezeli, nguMxoleli",
      "Ke kaloku bafunga ngoAllâh izifungo ezimandla okokuba ukubauMlumkisiwayefikilekubo, ngebabengabakhokeleleke ngakumbi ngaphezu kwakhe nabani na kwizizwe (ezadlulayo) kodwa wathi esakufika uMlumkisi kubo, akwabongezelela nto oko ngaphandle kwenkcaso",
      "(Bashiya inyaniso) Ngenxa yenkukhumalo yabo ezweni nokwenza amayelenqe okungcola kodwa ukwenza amayelenqe akurhintyeli bani ngaphandle kwabo bawenzayo. Ke ngoku ingaba balindele nto yimbi na ngaphandle kwendlela (ekohlwaywa ngayo) abantu bamandulo? Ukanti awunakuze ufumane kuguquka kwisithethe sika-Allâh, ungekhe ufumane lutshintsho kwisithethe sika-Allâh",
      "Kanti abalikhenkethanga na ihlabathi babone ukuba saba njani na isiphelo sabo babandulelayo? Ukanti babebakhulu kunabo ngokuba namandla. Kodwa uAllâh Akanakwenziwa ukuba angaphumeleli nayintoni na emazulwini okanye emhlabeni. Inene Yena nguSolwazi nguSomandla",
      "Ukuba uAllâh Ebenokubabeka ityala abantu ngoko bakwenzileyo, Ebengayi kushiya nesinye isidalwa (emhlabeni) kodwa Ubabekele elinye ixesha. Ke kaloku lakufika ixesha labo, inene uAllâh Uhlala Ezijongile izicaka zaKhe"
    ]
  },
  {
    "chapter": 36,
    "versesCount": 83,
    "verses": [
      "Yâsîn",
      "Nge’Kur’ân, enobulumko",
      "Inene wena ungomnye wabaThunywa",
      "ENdleleni ethe Tye",
      "(Esi) sisiTyhilelo sikaSobunganga, uSozinceba",
      "Khon’ukuze ulumkise abantu (ngaso) abakhokho babo bangazanga balunyukiswe, ngoko (bahleli) bengazi",
      "Inene ilizwi eliyinyani lesohlwayo sele (livakalisiwe) Ngokuchasene noninzi lwabo, ngoko ke abakholwa",
      "Inene, Thina Sibaqamangele ngamakhonkco ezintanyeni zabo ukuya kutsho ezilevini zabo ukuze iintloko zabo (zihlale) ziqwanyile",
      "Kananjalo Sibeke umqobo phambi kwabo nangemva kwabo Sabagquma ukuze bangaboni",
      "Ke kaloku kuyafana kubo nokuba ungabalumkisa okanye ungabalumkisi abayi kukholwa",
      "Wena uya kulumkisa kuphela olandela umyalezo nowoyika uSozinceba Ongabonwayo. Ngoko ke (onjalo) mnike iindaba ezivuyisayo zokuxolelwa nomvuzo omkhulu",
      "Inene SiThi ababuyisela abafileyo ebomini, Sibhale (konke) abakwenzayo nabakushiya ngemva, kwaye zonke izinto Sizibhale eNcwadini ecacileyo",
      "Ke kaloku benzele umzekeliso (wabantu) besixeko (esithile) ekwafika abaThunywa kuso",
      "Sathi Sisakuthumela ababini kubo basuka babaphika, Saza Sabomeleza ngowesithathu, bathi: “Inene thina singabathunywa kuni.”",
      "Bathi bona: “Aninto yimbi nina ngaphandle kokuba ngabantu abafana nathi, kunjalo nje uSozinceba Akananto Ayityhilileyo (kuni) koko nina ningamaxoki.”",
      "Bathi bona: “INkosi yethu Iyazi okokuba singabaThunywa kuni",
      "Yaye thina asinaxanduva lumbi ngaphandle kokuvakalisa uMyalezo ngokucacileyo.”",
      "Bathi bona: “Inene thina sinicingela ukuba ningumhlola ombi. Ukuba aniyeki ke inene siya kunixuluba ngamatye, kwaye inene niya kufunyanwa sisohlwayo esibuhlungu esivela kuthi.”",
      "Bathi bona (abathunywa): “Umhlola ombi ukuni buqu. Ingaba (nikutsho oku) kuba nikhunjuzwa (ngoAllâh) kusini na?” Nakanye nina ningabenzi bobubi.”",
      "Ke kaloku kweza indoda ibaleka, ivela kwicala elikude lesixeko. Yathi: “Hini na bantu bakuthi landelani abaThunywa",
      "Landelani abo banganibizi ntlawulo babe bengabakhokelelekileyo",
      "Ndiya kuthini na ukungamnquli loWo Wandidalayo ekunguYe eniza kubuyiselwa kuYe",
      "Ndingathabatha (thixo) bambi na ngaphandle kwaKhe (lo gama) xa uSozinceba Enokuthi Athande ukuba ndihlelwe bububi intethelelo yabo (thixo benu bobuxoki) ingandincedi nto konke konke, bengekhe bandisindise nokundisindisa",
      "Inene bendingaba sekulahlekeni okucacileyo",
      "Inene mna ndikholiwe eNkosini yenu, ngoko ke ndiphulaphuleni.”",
      "Kwathiwa (kuye:) “Ngena ePaladesi.” Wathi yena: “Akwaba abantu bakuthi babesazi",
      "Okokuba Indixolele kangakanani na iNkosi yam, Yandibeka kunye nabahloniphekileyo.”",
      "Ke kaloku aSizanga Sithumele mkhosi ngokuchasene nabantu bakubo kungazanga kube yimfuneko kananjalo kuThi ukwenza loo nto",
      "Akuzanga kube thuba lingakanani kwakhwazwa kwaba kanye, bacima (pam)",
      "Kwaba njani ke ukuzisola kwezicaka. Akuzanga kufike Mthunywa kubo bangaphoxisi ngaye",
      "Ababonanga na okokuba zingaphi izizukulwana eSazitshabalalisayo kwanokuba ezo (zizukulwana) azisokuze ziphinde zibuyele kubo kwakhona",
      "Ukanti inene, bonke baza kubuyiselwa kuThi",
      "Kanti ke umqondiso wabo ngumhlaba ofileyo. Thina ke Siye Siwubuyisele ebomini Size Sivelise iinkozo abathi badle kuzo",
      "Ke kaloku Sabeka apho imiyezo yemithi yesundu nezidiliya, Senza kwagqabhuka imithombo apho phakathi kuyo",
      "Khona ukuze badle iziqhamo zaKhe. Ukanti ke izandla zabo ayizizo eziyivelisayo, ngoko ke abayi kubulela na",
      "Makazukiswe loWo Wadala zonke (izinto) ngambini zokuhluma emhlabeni nakubo buqu nakoko bangakwaziyo",
      "Kananjalo umqondiso kubo bubusuku. Sisusa ukukhanya kwemini kubo (ubusuku), ukuze babe sebumnyameni",
      "Ukanti lona ilanga libaleka endaweni yalo ukuya endaweni yokuma kwalo. Oko kungummiselo kaSobunganga, uSolwazi",
      "Nenyanga Siyiqingqela izigaba zayo (kangangokuba) ide ibuyele (ibonakale) injengentlava endala yedatilisi",
      "Akuvumelekanga ukuba (ilanga) liyifumane inyanga, bungavumelekanga nobusuku ukuba buyifumane imini kodwa nganye kuzo indanda kwisijikelezisi sayo",
      "Kananjalo umqondiso kubo ngulowo wokuba Sathwala ooyisemkhulu enqanaweni (kaNûh) eyayizele qhu",
      "Yaye Sibadalele okufana noko bakuqhubayo (bakuqabelayo)",
      "Kanti ke ukuba SaSithandile ngeSaSibatshonisile emanzini, kwaye kwakungazi kubakho bani ubavelelayo, babengayi kusinda nokusinda",
      "Ngaphandle kwenceba evela kuThi nembonelelo yokwethutyana",
      "Kodwa xa kusithiwa kubo: “Lumkelani okwangaphambili kunani nokungemva kwenu; mhlawumbi niya kwenzelwa inceba",
      "Kananjalo akukho mqondiso ufikayo kubo uvela kwimiqondiso yeNkosi yabo abangawutshikileliyo",
      "Kanti naxa kusithiwa kubo: ‘Nikelani kumalizo ngoko uAllâh Anibonelele ngako,” Abo bangakholwayo bathi kwabo bakholwayo: “Thina sondle lowo xa uAllâh Ebethanda ngemondle ngokwaKhe? Nina anikho ntweni yimbi ngaphandle kokulahleka okucacileyo.”",
      "Kananjalo bathi: Siya kuba nini na esi sithembiso ukuba nithetha inyaniso?”",
      "(Ukuba bebesazi) akukho nto bayilindileyo ngaphandle kokudubula kwesithongakazi, esiya kubahlasela besalibele kukuphikisa",
      "Kwaye abayi kukwazi (ukunikela imiyalezo) bengayi kubuyela nakubantu bakubo na kakade",
      "Ke kaloku iXilongo liya kuvuthelwa, baze ngoko nangoko baphume emangcwabeni beze eNkosini yabo bengxamile",
      "Baya kuthi: “O yini na kuthi! Ngubani na osivusileyo endaweni yethu yokulala?” (Impendulo iya kuthi): “Oku\tkoko\tuSozinceba\tWakuthembisayo,\tyaye abaThunywa babethetha inyaniso.”",
      "Akuyi kuba yinto yimbi ngaphandle kwesithonga esinye baze ngoko nangoko babuyiswe phambi kweThu",
      "Ngoko ke (kuya kuthiwa kubo): “(NaMhlanje) akuyi kubakho mphefumlo uya kwenziwa bugwenxa konke konke, kananjalo aniyi kubuyekezwa ngaphandle koko nakwenzayo.”",
      "Inene amadlelane asePaladesi ngaloo Mini aya kuhleka echulumancile, esebenza imisebenzi (yawo) emihle",
      "Bona nabalingane babo besemthunzini, bengqiyame ngeesofa ezihonjisiweyo",
      "Okwabo apho iya kuba ziziqhamo, yaye okwabo iya kuba yiyo nantoni na abayicelayo (okanye abayinqwenelayo)",
      "“Noxolo,” ilizwi elivela eNkosini uSozinceba",
      "(Uya kuthi Yena): “Yimani ngokwahlukeneyo nina zaphula- mthetho",
      "NdaNdinganiyalelanga na ukuba ningamkhonzi uShaytân, hini na bantwana baka-Adam kuba yena kuni ulutshaba olucacileyo",
      "Kwanokuba nina nqulani Mna kuphela Le yiNdlela ethe Tye",
      "Kananjalo yena phakathi kwenu sele elahlekise inyambalala endalweni, ke ngoko nina naningayisebenzisi ingqiqo",
      "Lo nguMlilo wesiHogo enanithenjiswe ngawo",
      "Yitshani naMhlanje ngenxa yoko nanidla ngokukuphika!”",
      "Ngaloo Mini Siya kuyitywina imilomo yabo, kuze kuthethe izandla zabo kuThi, iinyawo zabo zona ziya kungqina ngoko bakwenzayo",
      "Ke kaloku ukuba SaSithandile ngeSaSibatshabalalisele amehlo abo, baza bakhuphisana (ngokufuna) indlela, phofu babeza kuyibona kanjani",
      "Kananjalo ukuba SaSithandile ngeSabenza baba ziimbedlenge ezindaweni zabo khona ukuze bangakwazi (ukuhamba) baye phambili, bangakwazi nokubuyela umva",
      "Lowo Simnike ubomi obude, Simbuyisela umva endalweni. Ingaba ke ngoku abayi kuqonda",
      "Kananjalo Asizanga Simnike (uMuhammad) ulwazi lobumbongi, kwaye asinto imfaneleyo (leyo). Koko (eSimnike kona) akunto yimbi ngaphandle kokuba ngumyalezo ne’Kurân ecacileyo",
      "Yokulumkisa nabani na ophilayo, kuze kuthetheleleke ilizwi lesilumkiso ngokuchasene nabangakholwayo",
      "Kanti ababoni na okokuba koko kuvela eZandleni zeThu Sibadalele, Sabenzela izilwanyana ezitya ingca, baze babe ngabaninizo",
      "Kananjalo Sizilulamisele bona, ngoko ke ezinye zazo bayaziqabela, ezinye zazo bazitye",
      "Ukanti kwakuzo apho kukwakho nezinye (izinto) eziyinzuzo (kubo) nokuselwayo, ngoko ke abayi kubulela na",
      "Kodwa bazithabathele thixo bambi ngaphandle koAllâh (besithi) mhlawumbi baya kuncedakala",
      "Abakwazi kubanceda nje, ukanti ikwangabo buqu amajoni angabalondolozi babo (thixo babo bobuxoki)",
      "Ngoko ke wena musa ukuvumela iintetho zabo zikukhubekise, Siyakwazi abakufihlayo noko bakuvezayo",
      "Kanti umntu lo akaqapheli na okokuba Samdala ngeqabaza lembewu yomntu? kodwa asuke yena abe ngumchasi ocacileyo",
      "Ade enze umzekelo (ngaThi), alibale ngokudalwa kwakhe athi: “Ngubani oza kunika ubomi emathanjeni asele ethe saa?”",
      "Yithi wena: “Uya kuwanika ubomi loWo Wawavelisayo ekuqalekeni, kwaye Yena phezu kwayo yonke indalo nguSolwazi.”",
      "Yena nguloWo Wanenzela umlilo ngomthi oluhlaza, nenithi niphembe ngawo",
      "Ingaba loWo Wadala amazulu nomhlaba Akakwazi ukudala abanjengabo? Ewe (kunjalo nje) yaye Yena nguSolwazi, uMdali",
      "Yena owaKhe umyalelo ngowokuba Athi xa Enenjongo yento (ethile) Asuke Athi kuyo: “Yibakho,” ibekho (ngoko nangoko)",
      "Ngoko ke Makazukiswe loWo eSandleni saKhe kukho ulongamelo lwezinto zonke, yaye kukuYe apho niza kubuyiselwa khona"
    ]
  },
  {
    "chapter": 37,
    "versesCount": 182,
    "verses": [
      "(Ndifunga) ngezo ngelosi zikreliswe ngokwemigca",
      "Nangezo ziqhuba amafu",
      "Nangezo zicengceleza umyalezo (wesiTyhilelo)",
      "Inene uThixo wakho Mnye",
      "INkosi yamazulu nomhlaba noko kungaphakathi kwawo, EkwayiNkosi yeeMpumalanga",
      "Inene Thina Silihombisile izulu elikufutshane ngeenkwenkwezi zokuhombisa",
      "Ezikwalukhuselo ngokuchasene naye nawuphi na uShaytân ongumvukeli",
      "Ukuze (bangachwechwi) baye kuphulaphula intlanganiso ebekekileyo (yeengelosi) yaye (aba Sathana) baxulutywa (ngamadangatya omlilo) macala onke (abazama ukuvela ngakuwo)",
      "Bagxothwe; yaye abakufumanayo kukohlwaywa rhoqo",
      "Ngaphandle kwabo baxhwila (amazwi athile) ngobusela, kodwa nabo bayaleqwa ngezikhuni ezivuthayo, (ezikhanya) ngokugqobhozelayo",
      "Khawubabuze (Muhammad) okukuba ingaba ngabo na abayeyona ndalo iqinileyo okanye yenye na (indalo enjengamazulu nomhlaba neentaba) eSazidalayo? Inene, bona Sabadala ngodongwe oluncangathi",
      "Ewe kakade (wena Muhammad) uye wamangaliseka (yindelelo yabo) xa bebekugculela (wena ne’Kur’ân)",
      "Naxa bekhunjuzwa (ngoAllâh) abahoyi",
      "Naxa bebona umqondiso bayawugculela",
      "Bade bathi: “Asinto yimbi le ngaphandle kokuba ngumlingo ocacileyo",
      "Ingaba xa sifile sele siluthuli namathambo siza kuphinda sivuswe kwakhona",
      "Ndawonye noobawo bethu bamandulo?”",
      "Yithi wena (Muhammad): “Ewe, yaye niya kuhlaziswa.”",
      "Iya kuba sisikhalo esinye (seXilongo), yabonani! Baya kuthi ndlaa (amehlo besoyika)",
      "Baya\tkuthi:\t“Yeha\tkuthi!\tLe\tyiyo\t(ngenene)\tiMini yembuyekezo!”",
      "(Kuya kuthiwa kubo): “Yiyo le ke iMini yoMgwebo enanidla ngokuyiphika.”",
      "(Kuya kuthiwa kwiingelosi): “Qokelelani ndaweninye bonke abo benza ubugwenxa, bedibene noogxa babo (ooSathana abangamademon) nezo nto2 babedla ngokuzikhonza",
      "Endaweni ka-Allâh, nibakhokelele endleleni eya edangatyeni loMlilo (isiHogo)",
      "Kodwa khanibamise, kuba inene bona kufuneka bebuziwe",
      "Yintoni ngani, yini na ebangela ukuba ningancedisani (njengoko nanincedisana emhlabeni)",
      "Nakanye, bona baya kusuka bazinikezele",
      "Ke kaloku baya kujika bajongane , babuzane",
      "Baya kuthi: “Nini (booSathana) ababedla ngokuza kuthi nivela ngasekunene kwethu (nisilahlekise ngokusenzela ntle indlela eya ekwenzeni ubutshinga)”",
      "Baya kuphendula ke bona: “Unotshe! Nini ngokwenu eningazanga nikholwe",
      "Ngapha koko thina sasingenagunya phezu kwenu. Nakanye, nina nasuka naba ngabagabadeli",
      "“Ngoku ke iLizwi leNkosi yethu liyathetheleka ngokuchasene nathi, mayela nokuba singcamle (isohlwayo)",
      "Ke\tngoko\tsanikhokelela\tekulahlekeni\tkuba\tnathi sasilahlekile.”",
      "Inene ngaloo Mini baya kwabelana ngesohlwayo",
      "Ngokwenene, leyo yindlela esiqubisana ngayo nabenzi bobubi",
      "Ke kaloku, xa kusithiwa kubo: “Akukho thixo wumbi ngaphandle koAllâh,” bona bayazikhukhumalisa, (baphikise)",
      "Kananjalo bathi: “Siza kushiya oothixo bethu ngenxa yembongi ephambeneyo na",
      "Nakanye! Yena (uMuhammad) ufike nenyaniso (i-Islam ne’Kur’ân) yaye yena uyabangqina abaThunywa (abangaphambili kunaye)",
      "Inene nina (bahedenindini) niza kusingcamla isohlwayo esibuhlungu",
      "Kananjalo aniyi kubuyekezwa nganto ngaphandle koko nanidla ngokukwenza",
      "Ngaphandle kwezicaka ezinyanisekileyo zika-Allâh",
      "Kwabo banjalo kuya kubakho umsindleko owaziwayo",
      "Iziqhamo yaye baya kuhlonipheka",
      "EMiyezweni yolonwabo",
      "Bejongene (behleli zava) ezitroneni",
      "Emacaleni abo kuya kuba kugqithiswa indebe yewayini elungileyo (ehlambulukileyo)",
      "Emhlophe nenencasa kwabayiselayo",
      "Abayi kuva buhlungu apho nabubi, bengayi kuva kunxila nakuyotywa (apho)",
      "Kanti\temacaleni\tkwabo\tkuya\tkubakho\tabasetyhini, ababajezula ngamehlo abo amahle",
      "(Ababuthathaka,\tbenyulu)\tngokungengathi\tngamaqanda anonotshelweyo",
      "Ke kaloku baya kujongana babuzane",
      "Isithethi phakathi kwabo siya kuthi: “Ndandinomhlobo (ehlabathini)",
      "Owayedla ngokuthi (kum): “Ingaba wena ungomnye wabo bakholwayo (kuvuko lwasemva kokufa na)?”",
      "Esithi (kananjalo): “Ingaba xa sele sifile, siluthuli namathambo, siza kuvuswa ngenene samkeliswe umvuzo okanye isohlwayo kusini na?”",
      "Kwathiwa kuye: “Ungakhe ujonge phantsi na?”",
      "Wajonga ke phantsi waza wambona (umhlobo lowo wakhe) esazulwini soMlilo",
      "Wathi kuye: “Ndifunga ngoAllâh, inene wena waphantsela ukunditshabalalisa",
      "Ukuba ngaba kwakungekho ngenxa yoBabalo lweNkosi yam, inene le, ngendandibe ngomnye wabo batyhalelwa (eMlilweni).”",
      "(Ke kaloku abemi basePaladesi baya kuthi): Ingaba asizi kuphinda sife kwakhona na",
      "Ngaphandle kokufa kwethu okokuqala, kananjalo ingaba asizi kohlwaywa na (emva kokungena kwethu eMyezweni?)”",
      "Inene, le yimpumelelo enkulu",
      "Ngenxa yokunjengoku abasebenzi (bokulungileyo) mabasebenze",
      "Ingaba yiPaladesi na elungileyo okanye ngumthi weZa’kkum (umthi ombi osesihogweni)",
      "Inene wona siwenze waba yintshutshiso kubenzi bobubi",
      "Inene wona ngumthi ohluma ngaphantsi koMlilo wesiHogo",
      "Amagaqa eziqhamo zawo anjengeentloko zamashayâtîn (amademon)",
      "Inene baza kutyiswa (ezo ziqhamo) bazalise izisu zabo ngazo",
      "Baze phezu koko banikwe amanzi abilayo, ukuba basele khona ukuze ibe ngumxube (wamanzi eZa’kkum ngaphakathi eziswini zabo)",
      "Kuze emva koko inene ibe kukubuyiselwa kwabo eMlilweni wesiHogo odwanguzayo",
      "Inene bona bafumana ookhokho babo besendleleni egwenxa",
      "Ngoko ke nabo balandela ezinyaweni zabo",
      "Yaye inene uninzi lwabantu bakudala ababandulelayo babelahlekile",
      "Kananjalo\tThina\tSasithumela\tabalumkisi\t(abaprofeti) phakathi kwabo",
      "Khangelakeukubasabanjaninaisiphelosabobabelunyukisiwe (abamamela)",
      "Ngaphandle kwezicaka ezikhethiweyo zika-Allâh",
      "Kananjalo uNûh wathandaza kuThi, yaye Thina Singabona balungileyo ukuphendula (imithandazo)",
      "Ke kaloku Samsindisa yena nosapho lwakhe embandezelweni enkulu (yokurhaxwa ngamanzi)",
      "Kanti nenzala yakhe yona Sayenza ukuba ibe ngabasindileyo",
      "Saza Samshiyela (inkumbulo elungileyo) kwizizukulwana ezalandelayo emva koko",
      "Uxolo malube phezu koNûh emaphakadeni",
      "Siwavuza ngolo hlobo ke amalungisa",
      "Inene, yena uNûh wayengomnye wabo babekholiwe kuThi",
      "Kananjalo Sabatshonisa emanzini abanye",
      "Ke kaloku phakathi kwabo balandela indlela yakhe (uNûh) yaba nguIbrâhîm",
      "Wathi akuza eNkosini yakhe ngentliziyo ehlambulukileyo",
      "Yabona; wathi kuyise nakubantu bakubo: “Yintoni na le niyinqulayo (apha)?”",
      "“Ingaba ngoothixo bobuxoki na aba nifuna bona nina",
      "Kanti nicinga ntoni ngeNkosi uMlondolozi wamazwe?”",
      "Waza wakrwaqula ezinkwenkwezini",
      "Wathi: “Inene mna ndigula (sisibetho3)”",
      "Bahamba ke bamshiya (besoyika ukusulelwa sisifo eso)",
      "Wabuyela yena kwizithixo zabo wathi: “Aniyi kutya na (kwiminikelo yamadini abekwe phambi kwenu?”)",
      "Kuqhubeka ntoni kanye ngani ningathethi nje",
      "Waphethukela kuzo wazibetha ngesandla sakhe sokunene",
      "Baza bona abakhonzi bezithixo, beza kuye ngokungxama",
      "Wathi yena (kubo): “Ingaba nina ninqula oko nikwenze (ngezandla zenu) na?”",
      "Lo gama uAllâh Edale nina kunye noko nikwenzayo (kuzizithixo)!”",
      "Bathi bona: “Makheleni isakhiwo (esiliziko uIbrâhîm), nize nimphose edangatyeni lomlilo!”",
      "Baqulunqa iyelenqe elo ke kodwa Sasuka Sabenza bangabona bangaphantsi",
      "Ke kaloku wathi yena (emva kokuba ehlanguliwe emlilweni): “InenemnandiyakuyaeNkosiniyam,Yiyo Eyakundikhokela",
      "Nkosi yam ndiphe (inzala) eya kuba phakathi kwamalungisa.”",
      "Samnika iindaba ezilungileyo zomntwana oyinkwenkwe enomonde",
      "Wathi unyana (wakhe lowo) esakuba emdala ngokwaneleyo ukuba ahambe naye, wathi kuye: “O nyana wam! Ndibone ephupheni ndixhela wena (njengedini lomnikelo kuAllah). Bona wena ke ukuba ucinga ntoni na!” Wathi yena: “O tata! Yenza oko ukuyalelweyo, ukuba uAllâh Uyavuma uya kundifumana ndingonyamezelayo.”",
      "Bathi ke besakuba bezinikele bobabini (phantsi kwentando ka-Allâh),Waba sele emlalise phantsi emqubudise ngebunzi lakhe (elungiselela ukumnqumla umqala)",
      "Samkhwaza: “Hini na Ibrâhîm",
      "Ulizalisekisile\tiphupha!”\tSiwavuza\tkanjalo\tke\tThina amalungisa",
      "Olo yayilucikido lokwenene",
      "Samkhulula ngedini elikhulu (inkunzi yegusha)",
      "Kananjalo\tyena\tsamshiyela\t(inkumbulo\telungileyo) kwizizukulwana ezisezayo",
      "Uxolo malube kuIbrâhîm",
      "Siwavuza ngolo hlobo ke amalungisa",
      "Inene yena wayengomnye wabakhonzi beThu ababekholiwe",
      "Samnika iindaba ezivuyisayo zikaIs-hâ’k (uIsake)",
      "Samsikelela yena noIs-hâ’k kodwa kwinzala yabo kukho abo benza okulungileyo, nabo bazona (imiphefumlo yabo) ngokuselubala",
      "Kananjalo Senzela ubabalo uMûsâ noHârûn (uAron)",
      "Sabasindisa bona nabantu bakubo kwinkxwaleko enkulu",
      "Sabanceda, khona ukuze babe noloyiso",
      "Ke kaloku Sabanika isiBhalo esicacileyo",
      "Sabakhokelela eNdleleni ethe Tye",
      "Sabashiyela\t(inkumbulo\telungileyo)\tkwizizukulwana ezisezayo",
      "“Uxolo malube kuMûsâ noHârûn!”",
      "Sibavuza kanjalo ke Thina abenzi bokulungileyo",
      "Inene bona (uMûsâ noHârûn) babezizicaka zeThu ezibini ezikholwayo",
      "Kananjalo uIlyâs (uEliya) yayingomnye wabaThunywa",
      "Xa wathi kubantu bakubo: “Aniyi kumoyika na uAllâh?”",
      "Ingaba niza kubiza kuBhali na niyeke Oyena Mdali Wokwenene",
      "uAllâh OyiNkosi yenu, OyiNkosi yooyihlo’mkhulu?”",
      "Kodwa basuka bamphikisa yena (uIlyâs)4, ngoko ke baza kuziswa ngaphambili (esohlwayweni)",
      "Ngaphandle kwezicaka ezikhethiweyo zika-Allâh",
      "Yena Samshiyela (inkumbulo elungileyo) kwizizukulwana ezisezayo",
      "“Uxolo malube kuIlyâsiîn!”",
      "Sibavuza kanjalo keThina abenzi bokulungileyo",
      "Inene yena wayengomnye wezicaka zeThu ezikholiweyo",
      "Kanti noLût yayingomnye wabaThunywa",
      "Xa Samsindisayo yena nosapho lwakhe lonke",
      "Ngaphandle kwexhegokazi (umkakhe) elaba ngomnye wabo bashiyeka ngemva",
      "Sabatshabalalisa bonke abanye (bezixeko ezo iSodom neGomora)",
      "Inene nina nigqitha ngakubo (abo bafela apho) ekuseni",
      "Nasebusuku; ingaba aniyi kucingisisa na",
      "Kanti noYûnus wayengomnye wabaThunywa",
      "Xa wabalekela kwinqanawa eyayinomthwalo",
      "Wavuma ke ukwenza amaqashiso, waza waba ngomnye wabo balahlekelwayo",
      "Ke kaloku intlanzi enkulu yamginya njengoko wayenze isenzo esigxekekileyo",
      "Ukuba ngaba wayengazanga abe ngomnye wabo bazukisa uAllâh",
      "Inene yena wayeza kuhlala esiswini sentlanzi de kube yimini yoVuko",
      "Kodwa Samphosela elunxwemeni egula enjalo",
      "Ke kaloku Sahlumisa umthi womhlavuthwa phezu kwakhe (ngentla kwakhe)",
      "Kananjalo Samthumela kubantu abangamawaka aliwaka nangaphezulu kunoko",
      "Bakholwa ke; Saza Sabanika ulonwabo lokwethutyana",
      "Ngoku ke khawubabuze (Muhammad): “Ingaba ziintombi5 (zodwa) na Enazo iNkosi yakho baze bona babe noonyana na?”",
      "Okanye\tmhlawumbi\t(bathi)\tSadala\tiingelosi\tzaba ngabasetyhini lo gama babebukele bona kusini na",
      "Inene kungobuxoki babo le nto abahedeni besithi",
      "“UAllâh Uzele”, bona ngamaxoki okwenene",
      "Ingaba Yena Uzikhethele iintombi kusini na endaweni yoonyana",
      "Yintoni na ngani? Nigweba njani kanye",
      "Kanti aniqaphelisisi na",
      "Okanye mhlawumbi ninegunya elicacileyo nina",
      "Yizani nencwadi yenu kaloku ukuba ninenyaniso",
      "Kananjalo baye baqamba ukuhlobana phakathi kwaKhe neeJinni, kodwa zona iiJinni ziyazi (kakuhle) okokuba ziza kuma (phambi kwaKhe ziphendule ngezenzo zazo)",
      "Uzuko\tlonke\tmalube\tkuAllâh!\t(Okude\tlee)\tkoko bakwayamanisa naYe",
      "Ngaphandle kwezicaka zika-Allâh, Awazikhethayo",
      "Ngoko ke inene nina bahedeni ndawonye nabo nibanqulayo (izinyanya)",
      "Abangekhe balahlekise (nabani na kumakholwa) bamwexule kuYe (uAllâh)",
      "Ngaphandle kwalowo umiselwe ukuba atshe esiHogweni",
      "Yaye akukho namnye kuthi (ingelosi) koko unendawo yakhe eyaziwayo",
      "Kananjalo thina (zingelosi) sima ngokwemigca (sithandaze phambi koAllah)",
      "Yaye futhi thina (zingelosi) inene singabo bazukisa uAllâh",
      "Kananjalo bona (abahedeni) babedla ngokuthi",
      "“Ukuba sasibe naye umlumkisi njengabantu bamandulo",
      "Sasiya kuba zizicaka zika-Allâh ezikhethiweyo",
      "Kodwa (ngoku i’Kur’ân ifikile) abakholwa kuyo. Ngoko ke baza kwazi",
      "Inene lona ilizwi leThu sele liphumile, kwamandulo mayela neziCaka zeThu abaProfeti",
      "Elokuba ngabo ngokwenene abaza kuba noloyiso",
      "Kwanokuba imikhosi yeThu yiyo eza kuba yeyoyisayo",
      "Shenxa ke kubo (wena Muhammad) okwethutyana",
      "Ubajonge yaye baza kusibona (isohlwayo)",
      "Ingaba bafuna ukuba isohlwayo sikhawuleziswe",
      "Ke kaloku ukuhla kwaso singena emizini yabo, iya kuba mbi intsasa (yaloo mini) kwabo babelunyukisiwe",
      "Ngoko ke (wena Muhammad) bashiye okwethutyana",
      "Ubajonge, yaye baza kubona (isohlwayo)",
      "Uzuko lonke malube seNkosini yakho, iNkosi yobunganga namandla (Ekude lee) koko bakwayamanisa naYo",
      "Uxolo malube kubaThunywa",
      "Neendumiso zonke mazibe kuAllâh, iNkosi uMlondolozi wamazwe"
    ]
  },
  {
    "chapter": 38,
    "versesCount": 88,
    "verses": [
      "Sâd. Nge’Kur’ân enenkumbuzo",
      "Nakanye abo bangakholwayo basekuphikiseni okuyinkukhumalo yobuxoki",
      "Zingaphi izizukulwana eSazitshabalalisayo ngaphambili kunabo! Ke kaloku zakhala kwaba kungasekho xesha lakubaleka",
      "Kananjalo (ama-Arabhu angakholwayo) amangalisekile kukuba kufike uMlumkisi kuwo ephuma phakathi kwawo. Yaye abangakholwayo bathi: “Lo (Mprofeti uMuhammad) ngumenzi wemilingo, ixoki",
      "Ingaba udibanise oothixo bonke baba nguthixo omnye? Inene, yinto engummangaliso le",
      "Ke kaloku abaziinkokeli phakathi kwabo bahamba besithi: “Nina hlalani nibambelele koothixo benu! Inene le yinto equlunqwe (ngokuchasene nani)",
      "Asizanga siyive into (enjengale) kwinkolo yale mihla (ubuKhristu), asintoyimbilengaphandlekokubangumqambo",
      "Ingaba iNkumbuzo1 ityhilwe kuye (yedwa) phakathi kwethu?” Unotshe, eneneni bona basezintandabuzweni ngeNkumbuzo yaM! Nakanye, abakasingcamli isohlwayo (saM)",
      "Makube mhlawumbi banoovimba benceba yeNkosi yakho, uSomandla, uMboneleli wokwenene",
      "Okanye mhlawumbi ulongamelo lwamazulu nomhlaba nako konke okuphakathi kuwo lolwabo? Ukuba kunjalo ke mabanyuke kaloku (beze emazulwini) ngeendlela (zabo)",
      "Baya kuba ngumkhosi owoyisiweyo njengemikhosi yobumbano yamandulo (eyoyiswayo)",
      "Phambi kwabo (baninzi) abaphikisa (abathunywa) abantu bakwaNûh nabakwa’Ad; nabakwaFir’awn umfo wezibonda (awayesohlwaya ngazo abantu)",
      "NabakwaThamûd nabantu bakwaLût nabemi baseziNkunini abo ke yayingabantu bobumbano",
      "Akukho namnye kubo ongazanga abaphike abaThunywa. Ngoko ke isohlwayo saM sathetheleleka",
      "Aba ke balindele isithonga esinye kuphela seXilongo akuyi kubakho kuthotha nasiphelo kuso",
      "Bathi: “Nkosi yethu! Khawulezisa (Usinike iiNcwadi zezenzo zethu ezilungileyo nezigwenxa ukuze sizibone) ingekafiki iMini yamatyala",
      "Yibanomondewena(Muhammad) mayelanokobakuthethayo, ukhumbule kananjalo isiCaka seThu uDâwûd wanyamezela ngamandla. Inene yena wayehlala ebuyela (kuThi) ngezinto zonke (awayezenza), enenguquko",
      "Senza iintaba ukuba zizukise iindumiso zeThu kunye naye (uDâwûd) emva kwemini nasekuphumeni kwelanga kude kube semini emaqanda",
      "Zenza njalo neentaka zahlangana, zamthobela zonke (uDâwûd)",
      "Senza ubukumkani bakhe baba namandla Samnika ubulumko nokugweba ngokulungileyo ngentetho nangokuthabatha isigqibo",
      "Ingaba iindaba zababangisani ababini zifikile na kuwe? Xa batsiba udonga lwendawo yakhe yokuthandazela",
      "Bathi bakungena kuye uDâwûd wothuka. Bathi bona: “Musa ukoyika, (thina singabantu ababangisanayo) ababini, omnye kuthi wone omnye, ngoko ke gweba phakathi kwethu ngenyaniso. Ungasiphathi ngentswela bulungisa, usikhokelele kananjalo eNdleleni elungileyo.”",
      "(Omnye kubo wathi): “Umzalwana wam lo unezimvu ezingamashumi asithoba anethoba, ndibe mna ndinenye kuphela kodwa (ngoko kunjalo) uthi: ‘Ndinike yona.’ Kwaye uyandongamela ngokuthetha.”",
      "UDâwûd (engalibazisanga) wathi: “Ukonile ngokufuna imvu yakho ukuba ayongeze kwezakhe. Kambe maninzi amahlulelane acinezelanayo, ngaphandle kwabo bakholwayo, benze izenzo ezilungileyo yaye bambalwa.” Ke kaloku uDâwûd waqikelela okokuba beSimvavanya wacela itarhu eNkosini yakhe, wawa phantsi waqubuda wabuyela kuAllâh ngenguquko",
      "Samxolela ke ngoko, ukanti okwakhe kukuba kufuphi naThi nendawo yokubuyela (iPaladesi)",
      "Hini na Dâwûd! Inene wena Sikubekele ukuba ube ngummeli ehlabathini; ngoko ke gweba ngokusenyanisweni, ungalandeli iminqweno yakho ngokuba iya kukuphambukisa eNdleleni ka-Allâh Inene abo baphambukayo eNdleleni ka-Allâh baya kufumana isohlwayo esibuhlungu ngokuba bona baye balibala ngeMini yemibuzo",
      "Kanti ke Asidalanga amazulu nomhlaba nako konke okukuwo ngaphandle kwenjongo! Leyo yingcinga yabo bangakholwayo! Yeha ke kwabo bangakholwayo eMlilweni",
      "Ingaba Siza kuphatha abo bakholwayo, benza izenzo ezilungileyo njengabenzi bobubi emhlabeni okanye Siphathe abo bahlonela uAllâh njengezingcoli",
      "(Le) yiNcwadi (i’Kur’ân) eSiyithumele kuwe, izele ziintsikelelo, khon’ukuze bacamngcisise ngeeVesi zayo aze namadoda anengqiqo phakathi kwabo akhumbule",
      "Kananjalo uDâwûd Sampha uSulaymân. Esinjani ukulunga sona isiCaka! Inene yena wayehlala ebuyela (kuThi) ngenguquko",
      "Kwathi emva kwemini kwakwenziwa umboniso phambi kwakhe wamahashe aqeqeshiweyo omkhosi wokulwa imfazwe",
      "Wathi yena: “Mna ndiye ndathanda (la mahashe) endaweni yokukhumbula iNkosi yam, lada ixesha (lomthandazo wasemva kwemini) laphela, (nelanga) lafihlakala kwisigqubuthelo (sobusuku).”",
      "Waza wathi: “Waziseni kum wahambahambisa isandla sakhe emilenzeni yawo nasezintanyeni zawo kwada kwaya kuphela umboniso",
      "Kananjalo Savavanya uSulaymân, Sabeka umzimba (ongenabomi) waza wabuyela (kuAllâh ngenguquko nangentobeko)",
      "Wathi: “Nkosi yam ndixolele, Undiphe ubukumkani obungasokuze bube bobakhe nabani na emva kwam: inene Wena unguSokupha.”",
      "Ke kaloku Samenzela ukuba umoya umthobele, wawuvuthuza ngocoselelo, ngokomyalelo wakhe, naphi na apho athanda khona",
      "Kanti namashayâtini (ooSathana) nabo bonke abakhi neendadi",
      "Nabanye ababebotshwe ngamakhamandela",
      "(UAllâh Wathi kuSulayman): “Esi sisipho seThu ngoko ke sisebenzise okanye usigcine kuwe, akukho nto iza kubuzwa (kuwe) ngaso.”",
      "Inene okwakhe kukuba secaleni kweThu, nokubuyela kokulungileyo ePaladesi",
      "Khumbula kananjalo isicaka seThu uAyyûb ukucela kwakhe eNkosini yakhe (esithi): “Inene uShaytân undifumene ngenkxwaleko nangentuthumbo",
      "UAllâh Wathi: “Ngqisha emhlabeni ngonyawo lwakho: nanku umthombo wamanzi wokuba uhlambe kuwo, akwasisiselo esipholileyo",
      "Kananjalo Saphinda Sambuyisela usapho lwakhe, ndawonye nokunye okufana noko njengenceba evela kuThi, nenkumbuzo kwabo baqiqayo",
      "Uthathe ngesandla sakho isicithi sengca ubethe ngaso (umfazi wakho), ungasaphuli isithembiso sakho. Inene Thina Samfumana (uAyyûb) enomonde, esinjani ukulunga sona isicaka! Inene yena wayesoloko ebuyela (kuThi) ngenguquko",
      "Khumbula kananjalo isicaka seThu uIbrâhîm, uIs-hâ’k, noYa’kûb (bonke) abo babe namandla (okuSikhonza) nengqiqo (elungileyo) yenkolo",
      "Inene Sabakhetha bona ngokubanika inkumbuzo yekhaya (lasemva kokufa)",
      "Kananjalo bona bakunye naThi, yaye bangabakhethiweyo, abona balungileyo",
      "Khumbula uIsmâ’îl, uAlyasa’2 noDthul-kifil3, bonke (abo) ngabanye babo balungileyo",
      "Le yinkumbuzo. Yaye inene okwabanyulu iya kuba kukubuyela okulungilelyo kwasePaladesi",
      "E’Adn (eEden), uMyezo omasango awo aya kuvulelwa bona",
      "Phakathi apho baya kungqiyama; apho baya kubiza indyebo yeziqhamo neziselo",
      "Ukanti ecaleni kwabo iya kuba ngabafazi abanyulu abaya kuba bebambe amehlo abo (ukuba anganqweneli bambi ngaphandle kwabayeni babo), benobudala obulinganayo",
      "Oku ke kuko oko nina bamoyikayo uAllâh nithenjiswa ngako ngeMini yamatyala",
      "(Kuya kuthiwa kubo)! “Inene le yimbonelelo yeThu kuni engasokuze iphele",
      "Oku kunjalo! Ke kaloku kubagabadeli iya kuba kukubuyela okubi (kwaseMlilweni)",
      "EsiHogweni kulapho baza kutsha khona, hayi ukuba mbi kwaloo ndawo yokuphumla (kwabo)",
      "Oku kunjalo! Mabangcamle (isohlwayo) ke ulwelo olubandayo nobubomvu (obuphuma ezilondeni)",
      "Nezinye (izohlwayo) ezikwanjalo zidityaniswe zonke",
      "Eli liqela Eliza lingxamile kuwe! Akuyi kubakho kwamkeleka kubo Inene bona baza kutsha eMlilweni",
      "(Ababengabalandeli baya kukhala kwabo babalahlekisayo bathi): “Oku kwenu! Akukho kwamkeleka kuni! Nini aba basihlisela oku phezu kwethu (emhlabeni), hayi ububi bale ndawo yokuhlala.!”",
      "Baya kuthi: “Nkosi yethu! Nabani na owasihlisela oku, mongezele isohlwayo ngokuphindwe kabini eMlilweni!”",
      "Ke kaloku baya kuthi: “Kwenzeka ntoni na kanye kuthi ukuba singababoni abantu esasidla ngokubabala nabangalunganga",
      "Ingaba sasibenza izinto zokugculela, okanye mhlawumbi ngamehlo ethu asilelayo ukubabona?”",
      "Inene leyo yinyaniso yokwenene baya kuphikisana abantu boMlilo",
      "Yithi (Muhammad): “Mna ndinguMlumkisi kuphela yaye akukho thixo wumbi ngaphandle koAllâh, Omnye, Ongenakuphikiswa",
      "INkosi yamazulu nomhlaba nako konke okuphakathi kwawo, uSomandla, uMxoleli.”",
      "Yithi: “Le ‘Kur’ân iziindaba ezinkulu",
      "Ezo nina nizitshikilelayo",
      "Mna andinalwazi lwaziphathazithunywa, xa zazipikisana, zixoxa (ngokudalwa komntu)",
      "Okutyhiliweyo\tkum\tkuphela\tkoku:\tkukuba\tmna ndinguMlumkisi ocacileyo.”",
      "Yabona! INkosi yakho yathi kwiingelosi: “Ndiza kudala umntu ngodongwe",
      "Ekumbumbeni kwaM, Ndamphefumlela umoya wakhe, niya kuwa niqubude kuye ke nina.”",
      "Zaqubuda iingelosi zonke",
      "Ngaphandle koIblîs (uSathana): waba nekratshi waza waba ngomnye wabangakholwayo",
      "UAllâh Wathi: “Hini na Iblîs! Yintoni na ekuthintelayo ukuba ungaqubudi kulowo Ndimdalileyo ngeZandla zaM zoziBini? Uzingca kakhulu na okanye ungoyena wabaphakamileyo abakhulu kusini na?”",
      "(UIblîs) wathi: “Mna ndingcono kunaye. Mna Undidale ngomlilo, yena Wamdala ngodongwe.”",
      "(UAllâh) Wathi: “Phuma umke apha; kuba wena ulahliwe",
      "Yaye inene isiqalekiso saM siya kuba phezu kwakho kude kube yiMini yoMgwebo”",
      "(UIblîs) wathi: “Nkosi yam! Ndimele kude kube yiMini yoVuko lwabafileyo.”",
      "(UAllâh) Wathi: “Inene wena ungomnye wabo bamelweyo",
      "Kude kube lixesha elimisiweyo.”",
      "(UIblîs)\twathi:\t“Ngamandla\taKho,\tinene\tmna\tndiya kubalahlekisa bonke",
      "Ngaphandle kwezicaka zaKho ezikhethekileyo phakathi kwabo.”",
      "(UAllâh) Wathi: “Yinyaniso (leyo) yaye inyaniso Ndithi (kuwe)",
      "Ndiya kuzalisa isiHogo ngawe ndawonye nabo (bantu) balandela wena.”",
      "Yithi (Muhammad): “Akukho ntlawuliso ndinibiza yona ngale (‘Kur’ân), ndingenguye nomnye wabaqambi (bobuxoki)",
      "Yona le (‘Kur’ân) yinkumbuzo yendalo yonke",
      "Ke kaloku niza kuyazi inyaniso emveni kwethuba.”"
    ]
  },
  {
    "chapter": 39,
    "versesCount": 75,
    "verses": [
      "IsiTyhilelo sale Ncwadi (i’Kur’ân) sivela kuAllâh, uSomandla, uSobulumko",
      "Sithumele i’Kur’ân kuwe (Muhammad) ngenyaniso: ngoko ke wena nqula uAllâh, wenze izenzo zenkolo ngokunyanisekileyo ngenxa ka-Allâh",
      "Inene inkolo yeka-Allâh kuphela. Abo bazithabathela bancedi bambi ngaphandle kwaKhe (besithi): “Sibanqulela ukuba basisondeze kuAllâh kuphela.’’ Inene uAllâh Uza kugweba phakathi kwabo mayela noko baphikisana ngako. Inene Akamkhokeli lowo ulixoki nongumchasikholo",
      "UkubauAllâhWayethandileukubanonyana,ngeWayemkhethe kwabo Wabadalayo kodwa Makazukiswe Yena. NguAllâh, Mnye, Yena akanakuphikiswa",
      "Yena Wadala amazulu nomhlaba ngenyaniso. Wenza ubusuku bumke emini ize nemini imke ebusuku kananjalo Wenza ilanga nenyanga ukuba nganye kuzo ibaleke ixesha elibekelweyo. Inene Yena nguSomandla, nguMxoleli",
      "Wanidala (nonke) ngesiqu (somntu) omnye (uAdam); Waza ngaye (lowo) Wenza umfazi wakhe, kananjalo Yena Unithobele izibini ezisibhozo (zezilwanyana zemfuyo). Yena Unidale ezibelekweni zoomama benu (Wenza) indalo emva kwendalo kwizigqubuthelo ezithathu zobumnyama. Lowo ke nguAllâh: iNkosi yakho. BobaKhe ubukumkani, akukho Thixo ngaphandle kwaKhe yintoni na eniphambhukisileyo",
      "Ukuba niye anakholwa, inene Yena uAllâh akukho nto Anifuna yona, Akakuthandi ukungakholwa ezicakeni zaKhe. Kananjalo ukuba niyabulela, Uyakuthanda oko kuni. Akukho mthwali wamithwalo uza kuthwaliswa umthwalo womnye. Ukanti eNkosini yenu kulapho niza kubuyela khona. Yaye Iza kunixelela ngezinto enazenzayo. Inene Yena nguMazi woko kusezifubeni (zabantu)",
      "Kanti ke xa umntu echukunyiswa bubuhlungu, uye athandaze eNkosini yakhe, abuyele kuYo ngenguquko: Kodwa Esakumbonelela ngezibele zaKhe, alibale ngoko ebekuthandazele ngaphambili, aze abe nabaphikisi baka Allâh khona ukuze baphambukise abanye abantu eNdleleni yaKhe. Yithi: “Kuvuyeleni ukungakholwa kwenu okwethutyana: inene nina ningabanye babo bangabahlali baseMlilweni!”",
      "Ingaba lowo uthobela uAllâh, uqubudayo okanye eme ngeenyawo (athandaze) ngeeyure zobusuku, esoyika uBomi oBuzayo, enethembalencebayeNkosiyakhe,(uyafananalowo ungakholwayo na)? Yithi: “Ingaba abo baziyo bayafana nabo bangaziyo?” Inene ngabantu bengqiqo kuphela abaya kukhumbula (bathabathe isifundo kwiiVesi ze’Kur’ân)",
      "Yithi (Muhammad): “Hini na zicaka zam ezikholwayo! Yoyikani iNkosi yenu, nenze amaxanduva wenu kuYo, mhle (umvuzo) wabo benza okulungileyo kweli hlabathi, ukanti umhlaba ka-Allâh uphangalele1. Ngabo banomonde kuphela abaza kufumana umvuzo wabo ngokugcweleyo ngaphandle kokumiswa ematyaleni",
      "Yithi: “Inene mna ndiyalelwe ukuba ndinqule uAllâh Yedwa ngokuthi ndiMthobele, ndenze izenzo zenkolo ngenxa yaKhe kuphela",
      "Kananjalo mna ndiyalelwe (oku) khon’ukuze ndibe ngowokuqala kwabo (bazinikelayo kuAllâh) bangama Muslim.”",
      "Yithi (Muhammad): “Inene ukuba ndingangayithobeli iNkosi yam, ndoyika isohlwayo seMinikazi eNkulu",
      "Yithi: “NguAllâh Yedwa endimnqula ngokwenza izenzo zenkolo ngokunyanisekileyo ngenxa yaKhe kuphela",
      "Ke ngoko khonzani loo nto nithande ukuyikhonza ngaphandle kwaKhe Yithi (Muhammad): “Abalahlekelwa (bokwenene) ngabo baza kulahlekelwa ziziqu zabo neentsapho zabo ngoMhla woVuko. Inene leyo iya kuba yilahleko ecacileyo.’’",
      "Baya kuba nezigqumathelo zoMlilo phezu kwabo nezigqumathelo zoMlilo nangaphantsi kwabo Ngako oku uAllâh Woyikisa izicaka zaKhe: “Hini na zicaka zaM, yoyikani Mna ke ngoko.’’",
      "Abo bazikhwebulayo kwizinto ezingcolileyo bangazikhonzi baze babuyele kuAllâh okwabo ziindaba ezivuyisayo, ngoko ke vakalisa iindaba ezilungileyo kwizicaka zaM",
      "Ke bona abo baliphulaphulayo ilizwi, balandele okulungileyo kulo. Abo ngabo uAllâh Abakhokeleyo yaye abo ngabantu bengqiqo",
      "Ingaba lowo ummiselo wesohlwayo umfaneleyo (uyafana nalowo uzikhwebulayo ekungcoleni? Ingaba wena Muhammad uza kukwazi ukumhlangula lowo useMlilweni)",
      "Kodwa abo bayoyikayo iNkosi yabo (uAllâh) benze imisebenzi yeemfanelo zabo kuYe, okwabo ngamagumbi aphakamileyo abawakhelwayo, elinye phezu kwelinye, ekumpompoza imilambo phantsi kwawo: Esi sisithembiso sika-Allâh; yaye uAllâh Akasileli kwisithembiso (saKhe)",
      "Akuboni na ukuba uAllâh Uthumela amanzi (emvula) esuka esibhakabhakeni, Awenze angene emhlabeni, eyimithombo? Aze emva koko Enze kuhlume iimveliso eziyimibala ngemibala zize emva koko zitshazwe (zibune), nizibone zijika ziba mthubi, Aze Azenze zome zibe zizijungqu ezaphukileyo? Inene kuko oku kukho inkumbuzo kubantu bengqiqo",
      "Ingaba lowo usifuba sakhe uAllâh Asenze savuleka kwi-Islam khona ukuze abe sekukhanyeni kweNkosi yakhe (uyafana nalowo ungeloMuslim). Yeha ke kwabo bantliziyo zabo zilukhuni ekukhumbuleni uAllâh! Bona basekulahlekeni okucacileyo",
      "UAllâh Uthumele eyona ntetho ilungileyo, iNcwadi (i’Kur’ân), enezahluko ezifanayo neziphinda-phindiweyo. Izikhumba zabo bayoyikayo iNkosi yabo ziyangcangcazela ngayo. Ke kaloku izikhumba zabo neentliziyo zabo zithambela inkumbulo ka-Allâh. Yena Ukhokela lowo Athande ukumkhokela ngayo. Ke lowo ulahlekiswe nguAllâh akayi kuba namkhokeli",
      "Ingaba lowo uza kugagana ngobuso bakhe nesohlwayo esoyikekayo ngoMhla woVuko (uyafana na nalowo uza kungena eMyezweni)? Kananjalo kuya kuthiwa kubenzi bobubi: “Ngcamlani enakwenzayo.’’",
      "Baphika abangaphambili kubo, saza isohlwayo seza kubo sivela kumacala ababengawacingelanga",
      "Ngoko ke uAllâh Wabenza bangcamla ihlazo kobu bomi kodwa esikhulu sisohlwayo soBomi oBuzayo ukuba bebesazi",
      "Ke kaloku Sinike umntu kule ‘Kur’ân zonke iintlobo zemizekeliso khon’ukuze bakhumbule",
      "I’Kur’ân yesiArabhu, engenabugoso-goso (kuyo) khon’ukuze baphephe ukungcola uAllâh Abayalele ukuba bakuphephe, baMoyike, benze amaxanduva abo kuYe",
      "uAllâh Wenza umzekeliso: indoda (esisicaka) yabantu abangamahlulelane amaninzi, axambulisanayo nendoda esisicaka senkosi enye kuphela: ingaba (ezi zicaka) zibini ziyafana xa zithelekiswa? Iindumiso mazibe kuAllâh! Kodwa uninzi lwabo alwazi",
      "Inene wena (Muhammad) uza kufa, kanti nabo baza kufa",
      "Ke kaloku ngoMhla woVuko niya kuphikisana phambi kweNkosi yenu",
      "Ngubani na owenza obona bugwenxa bukhulu kunalowo uthetha ubuxoki ngoAllâh, aphike inyaniso isakuba ifikile kuye! Alikho siHogweni na ikhaya labangakholwayo",
      "Kananjalo yena (uMuhammad) uze nenyaniso yaye abo bakholwayo kuyo ngabanyulu",
      "Baya kukufumana konke abakufunayo eNkosini yabo, lowo ngumvuzo wabenzi bokulungileyo",
      "Khon’ukuze uAllâh Abahlawulele ngokungcola abakwenzayo, Abanike umvuzo olingana noko (kulungileyo) bazama kangangoko ukukwenza",
      "Akanelanga na uAllâh kwisicaka saKhe? Kodwa basazama ukunoyikisa ngabo babanqulayo ngaphandle kwaKhe! Lowo ulahlekiswe nguAllâh, akuyi kubakho mkhokeli kuye",
      "Nabani na lowo uAllâh amkhokeleyo akuyi kubakho mlahlekisi. AyingoAllâh na uMnini mpindezelo",
      "Ukanti ke xa unokubabuza: “Ngubani owadala amazulu nomhlaba? ‘’Ngokuqinisekileyo baza kuthi: nguAllâh (Owadalileyo)’’ Yithi wena: “Ndixeleleni ke ezi zinto nizinqulayo ngaphandle koAllâh ukuba uAllâh Angagqiba ekubeni Andenze ububi zingabususa zona ububi baKhe? Okanye ukuba (uAllâh) Angandenzela inceba yaKhe zingayithintela inceba yaKhe?’’ Yithi Wanele kum uAllâh; mababeke ithemba labo kuYe bonke abo bakholwayo",
      "Yithi: “Hini na bantu bakuthi! Yenzani ngendlela yenu Mna ndenze (ngendlela yam). Yaye niza kwazi",
      "Lowo uza kufikelwa sisohlwayo esilihlazo ngulowo uza kuhlelwa sisohlwayo sanaphakade",
      "Sityhilele uluntu iNcwadi kuwe ngenyaniso, ngoko ke lowo wamkela isiKhokelo, usamkelela isiqu sakhe nalowo uphambukayo, uziphambukisela ilahleko yakhe, wena ke (Muhammad) awungomlondolozi wabo",
      "NguAllâh Othabatha imiphefumlo yabo ngexesha lokufa kwabo, nabo bafa bengalelanga. Abo Amisele ukuba bafe, Uyababamba (bangabuyeli ebomini), kodwa bonke abanye Ubathumela (emizimbeni yabo) ixesha elimisiweyo inene kuyo le nto kukho imiqondiso kwabo bacamngcayo",
      "Bazithabathele (thixo bambi) ukuba babe ngabathetheleli ngaphandle koAllâh kusini na? Yithi: “Nangona bengenamandla naphezu kwayiphi na into, bengenayo nengqondo?’’",
      "Yithi: “Intethelelo yonke yeka-Allâh. BobaKhe ubukumkani bamazulu nomhlaba ukanti kukuYe apho niza kubuyiselwa khona.’’",
      "Xa uAllâh Ekhankanywa Yedwa, iintliziyo zabo bangakholwayo kuBomi Obuzayo zizala kukucaphuka kodwa xa (ezinye izithixo) zikhankanywa ngaphandle kwaKhe, yabona, baba nochulumanco",
      "Yithi: “O Allâh! Mdali wamazulu nomhlaba! (Wena) Mazi wokungabonwayo nokubonwayo! Uza kugweba phakathi kwezicaka zaKho ngoko zaziphikisana ngako.’’",
      "Abo benza ubugwenxa, ukuba bebenokuba nako konke okusemhlabeni, nangaphezulukunako, bebezakunikelangako njengentlawulo (yokuzikhulula) kwintlungu yesohlwayo ngeMini yoMgwebo: kodwa kukho into eza kugagana nabo evela kuAllâh, abebengayazi",
      "Ke kaloku ukungcola kwezenzo zabo baza kukubona, yaye baza kurhangqelwa ngokupheleleyo koko babekugculela",
      "Xa ububi bumchukumisa umntu, uthandaza kuThi (acele uncedo): (Sithi sisakumhlangula kobo bubi) sibujike bube luBabalo oluvela kuThi, (asuke) athi yena : “Kube ngenxa yolwazi lwam kuphela ukuze ndifumane oku,” Nakanye (olu) luvavanyo kuphela, kodwa uninzi lwabo alwazi",
      "Abo bangaphambili kunabo batsho njalo, kodwa (konke) oko babe nako akuzanga kubancede nto",
      "Ngoko ke iziphumo ezingcolileyo zoko bakwenzayo zabafumana, abenzi bobubi (besi sizukulwana) iziphumo ezingcolileyo zezenzo zabo ziza kubafumana (nabo), yaye abayi kuze bakwazi ukuphuncula",
      "AbazinaukubauAllâh WandiselalowoAthandeukumandisela imbonelelo, Ancitshe (lowo Athande ukumncitsha) Inene kuko oku kukho imiqondiso kubantu abakholwayo",
      "Yithi: Hini na zicaka zaM ezigabadeleyo ngokuchasene neziqu zazo! Musani ukulahla ithemba ngenceba ka-Allâh: kuba uAllâh Uxolela zonke izono: ngokuba Yena nguMxoleli, nguSozinceba",
      "Kananjalo buyelani (kuAllâh) ngenguquko nangentobeko ngokholo lokwenene eNkosini yenu, nizithobe kuYo singekanifikeli isohlwayo, emva koko aniyi kuba sancedwa",
      "Yaye landelani okona kulungileyo koko kuthunyelwe kuni kuvela eNkosini yenu, singekehli isohlwayo phezu kwenu ngequbuliso ningaqondanga",
      "Kuba hleze umntu athi: “Kowu madoda, ndibuhlungu ngokungabi nahoyo ngoAllâh yaye ndasuka mna ndaba ngomnye wabo bagculelayo!’’",
      "Okanye: athi “Ukuba uAllâh Wayendikhokele, ndandiya kuba ngomnye wamalungisa!’’",
      "Okanye athi xa ngoko sele esibona isohlwayo: “Akwaba bendinokuphinda ndinikwe elinye ithuba inene bendiya kuba ngomnye wabenzi bokulungileyo!’’",
      "(Impendulo iya kuba kuthiwe kuye): “Nakanye, iiVesi zaM zazifikile kuwe, kodwa wena wazala; waba nenkukhumalo, wangomnye wabo bangakholwayo.”",
      "Kananjalo ngomhla woVuko uza kubabona abo baxokayo ngoAllâh ubuso babo buya kuba mnyama. Alikho siHogweni na kanene ikhaya labakhukhumeleyo",
      "Ke kaloku uAllâh Uya kubasindisa abo banyulu, Abangenise ezindaweni zabo zempumelelo. Ukungcola akuyi kubachukumisa, bengayi kuxhalaba",
      "UAllâh nguMdali wezinto zonke, yaye nguMlondolozi wezinto zonke",
      "ZezaKhe izitshixo zamazulu nomhlaba. Ke kaloku abo bangakholwayo kwiiVesi zika-Allâh, ngabo kanye abaya kuba ngabalahlekelwa",
      "Yithi (Muhammad): “Nina niyalela mna ukuba ndikhonze (thixo bambi) ngaphandle koAllâh kusini na ziyathandini !’’",
      "Ukanti kuye kwatyhilwa kuwe (Muhammad) njengoko kwakunjalo kwabakwandulelayo (kwathiwa): “Ukuba nithe nayamanisa abanye kunqulo luka-Allâh inene izenzo zenu ziya kuba lilize yaye inene niya kuba ngabanye babalahlekelwa.”",
      "Ewe nje! Wena nqula uAllâh, ube kunye nabo banombulelo",
      "Abenzanga mlinganiselo wabulungisa ufanelekileyo ngoAllâh, Kanti ngoMhla woVuko umhlaba wonke uza kufunjathwa siSandla saKhe. Yaye amazulu wona aya kusongwa eSandleni saKhe sokunene. Uzuko malube kuYe, Ungentla kwazo zonke izinto abazayamanisa naYe",
      "Ke kaloku iXilongo liya kuvuthelwa, baze bonke abasemangcwabeni banyamalale, ngaphandle kwalowo uAllâh Athandileyo. Liya kuvuthelwa okwesibini, yabona, baya kuma bejongile (belindele okuza kwenzeka)",
      "Nomhlaba uya kubengezela kukukhanya kweNkosi yawo, ize iNcwadi ibekwe (ivuliwe), baze abaProfeti namangqina baziswe ngaphambili, kuze kugwetywe phakathi kwabo ngokusenyanisweni, yaye abayi kwenziwa bugwenxa",
      "Ke kaloku umntu ngamnye uya kuhlawula ngokugcweleyo ngako akwenzileyo. Yaye (uAllâh) Ukwazi kakuhle abakwenzayo",
      "Kananjalo bona abo bangakholwayo baya kuqhutyelwa esiHogweni bengamaqela, de bafike kuso, amasango aso aya kuvulwa, ke kaloku abagcini baso baya kuthi: “Azanga abaThunywa bafike kuni na bephuma kwakuni, benicengcelezela iiVesi zenkosi yenu (uAllâh), benilumkisa ngale ndibano yaleMini yenu na?’’ Baya kuthi bona: “Ewe,’’ Kodwa lona ilizwi lesohlwayo liya kuthetheleleka ngokuchasene nabangakholwayo",
      "Kuya kuthiwa (kubo): “Ngenani ke emasangweni esiHogo, nihlale apho. Inene, hayi ububi bekhaya lezikhukhumali",
      "Ke bona abo bawenzayo umsebenzi wabo (wonqulo) eNkosini yabo baya kukhokelelwa eMyezweni bengamaqela, de bafike kuwo, amasango awo aya kuvulwa, ke kaloku abagcini bawo baya kuthi: “Salâmun ‘alaykum (uxolo malube nani), nenze kakuhle, ngenani ke ngoko nihlale apho ngaphakathi.”",
      "Ke kaloku baya kuthi: “Iindumiso zonke nemibulelo mazibe kuAllâh, Ozalisekise isithembiso saKhe, Wasenza saba ziindlalifa zeli lizwe, singahlala ePaladesi naphi na apho sithande khona, onjani ukuba mhle wona umvuzo wabasebenzi (bokulungileyo)",
      "Kananjalo uya kuzibona iingelosi zingqonge iTrone (ka- Allâh) macala onke, zizukisa iindumiso zeNkosi yazo (uAllâh). Ke kaloku zonke (izidalwa) ziya kugwetywa ngenyaniso yaye kuya kuthiwa: “Iindumiso nemibulelo yonke mayibe kuAllâh, iNkosi uMlondolozi wanaphakade"
    ]
  },
  {
    "chapter": 40,
    "versesCount": 85,
    "verses": [
      "Hâ, Mîm",
      "IsiTyhileloseNcwadi(i’Kur’ân)sivelakuAllâh,uSobunganga, uSolwazi",
      "UMxoleli wezono, uMamkeli wenguquko, Owohlwaya kabuhlungu, UMnini ndyebo, akukho thixo wumbi ngaphandle kwaKhe, kukuYe apho kuza kubuyelwa khona",
      "Akukho bani uyiphikayo imiqondiso ka-Allâh ngaphandle kwabo bangakholwayo, ngoko ke wena ungakhohliswa yintshukumo yabo ezweni lonke",
      "Abantu bakwaNûh baphika ngaphambili kunabo nabangakholwayo emva kwabo, ukanti sizwe ngasinye saba nenjongo (yokwenza iyelenqe) ngokuchasene noMthunywa waso, ngenjongo yokumhlasela, kananjalo baphikisana (ngokusebenzisa) ubuxoki (bezama) ukutshitshisa inyaniso. Ndabahlasela ke, (sabasibi) kanjani ke isohlwayo saM",
      "Lasebenza ngolo hlobo ke ilizwi leNkosi yakho kwabo bangakholwayo yaba kukuba bona baya kuba ngamadlelane oMlilo",
      "Ezo (ngelosi) zithwala iTrone nezo ziyingqongileyo zizukisa (uAllâh) ngendumiso yeNkosi yazo yaye ziyakholwa kuYe zicelela noxolo abo bakholwayo, (zisithi): “Nkosi yethu Wena Ugubungele izinto zonke ngenceba yakho nolwazi, xolela abo baguqukileyo, balandela iNdlela yaKho, Ubakhusele kananjalo kwisohlwayo soMlilo wesiHogo",
      "Nkosi yethu bangenise eMiyezweni yokuhlala naphakade owabathembisa ngayo bona, nabani na owayengumenzi wobulungisa kooyise babo, kubalingane babo nakubantwana babo. Inene nguWe uSobunganga, uSobulumko",
      "Ubakhusele kananjalo kwiziphumo ezingcolileyo (zezenzo zabo). Ke kaloku lowo Umkhuselayo ekungcoleni kweziphumo zaloo Mini Uya kuba Umenzele inceba, yaye oko yiyona mpumelelo inkulu.”",
      "Inene abo bangakholwayo kuya kuthethwa kuthiwe kubo: “Inkcaso ka-Allâh kuni yayingaphezulu kunokuchasana kwenu ukanti nanimenyiwe kodwa nina anakholwa.’’",
      "Baya kuthi: “Nkosi yethu, Wasenza asabi nabomi kabini, Wasinika ubomi kabini, yaye siyazivuma izono zethu, ingaba ikhona na indlela yokuphuma?’’",
      "(Kuya kuthiwa kubo): “Oku kungenxa yokuba ngelixa uAllâh Wayethandazwa, (Enqulwa) Yedwa nina naye anakholwa, Kodwa kwathi kusakwayanyaniswa abanye kuYe nakholwa. (Ngoku) ke uMgwebo ngoka-Allâh Ophakamileyo, Omkhulu.’’",
      "NguYe Onibonisa imiqondiso yaKhe, Athumele kuni imbonelelo ivela esibhakabhakeni. Kodwa akukho namnye oya kukhumbula ngaphandle kwalowo ubuyelayo (aguquke)",
      "Ngokokewena,thandazakuAllâh,unyanisekekuYeenkolweni enokuba abangakholwayo bakuchase (kangakanani) na oko",
      "(Yena uAllâh) nguSobunganga, Ongentla kwayo (yonke) imimiselo, Umnini weTrone; Uphefumlela umyalelo waKhe kulowo Athandileyo kwizicaka zaKhe, ukuba alumkise ngeMini yendibano",
      "Mhla baziswa ngaphambili akukho nto emayela nabo iya kufihlakala kuAllâh. Lelikabani na lonke igunya naMhlanje? Lelika-Allâh, Omnye Ongaphikiswayo",
      "NaMhla umphefumlo ngamnye uya kuvuzwa ngoko wakusebenzelayo. Akuyi kubakho ntswela-bulungisa namhlanje! IneneuAllâh, Uyakhawulezaukufakaembuzweni",
      "Balumkise (Muhammad), ngeMini esondelayo, xa iintliziyo ziya kuba semqaleni, (zixhalabile). Ke kaloku kubenzi bobubi akuyi kubakho mhlobo usenyongweni kungayi kubakho mthetheleli uya kuthotyelwa",
      "(UAllâh) Uyakwazi okukholisa amehlo (abo) noko kufihlwa zizifuba (zabo)",
      "Kananjalo uAllâh Ugweba ngenyaniso, lo gama abo bathandaza kubo ngaphandle kwaKhe bengagwebi nganto. Inene uAllâh nguSokuva, uSokubona",
      "Abakhenkethanga na ehlabathini babone ukuba sabanjani na isiphelo sabo babandulelayo? Bona babebakhulu kunabo ngamandla nangenkangeleko elizweni, kodwa uAllâh Wabahlasela ngezono zabo. Abazanga babe namkhuseli kuAllâh",
      "Oko kwaba ngenxa yokuba abathunywa babo beza kubo nemiqondiso ecacileyo, kodwa abakholwa, Wabahlasela ke uAllâh. Inene Yena Unamandla, Wohlwaya kabuhlungu",
      "Kananjalo Sathumela uMûsâ nemiqondiso yeThu negunya elicacileyo",
      "KuFir’awn, uHâmân no’Kârûn, kodwa bona bathi: “Yena (uMûsâ) ngumenzi wemilingo nexoki.’’",
      "Ekufikeni kwakhe nenyaniso kubo evela kuThi, bathi bona: “Bulalani oonyana babo bakholwa kunye naye, nigcine abasetyhini babo bephila.” Kodwa icebo labangakholwayo alinto yanto ngaphandle kokuba kukulahleka",
      "Ke kaloku uFir’awn wathi: “Ndiyekeni ndimbulale uMûsâ yena abize eNkosini yakhe. Inene mna ndoyikisela ukuba uya kuyijika inkolo yenu kungenjalo enze ubutshinga1 emhlabeni.”",
      "Kodwa uMûsâ wathi yena: “Inene mna ndicela ukhuseleko ngeNkosiyam EkwayiNkosiyakhongokuchasenenayenabani na osisikhukhumali ongakholwayo kwiMini yamatyala.”",
      "Ke kaloku indoda ekholwayo yakuloFir’awn eyayilufihlile ukholo lwayo, yathi: “Ingaba uza kubulala indoda ngenxa yokusuka ithi: “INkosi yam nguAllâh”, lo gama ikunike imiqondiso ecacileyo evela eNkosini yakho? Ukanti ke ukuba iyaxoka, siya kuba phezu kwayo isiphumo sokuxoka kwayo, kodwa ukuba kuthe kanti ithetha inyaniso, kuya kukuthwaxa okuyinxalenye yoko ikuthembisa ngako. Inene uAllâh Akamkhokeli lowo ungumgabadeli nolixoki",
      "Hini na bantu bakuthi, ulawulo lolwenu namhlanje elizweni. Kodwa ke ngubani na oza kusikhusela kwisohlwayo sika- Allâh sakufika kuthi?” UFir’awn wathi: “Mna andinibonisi nto ngaphandle kwale ndiyibonayo, yaye andinikhokeleli ntweni ngaphandle (kokunikhokelela) kokulungileyo.’’",
      "Wathi kananjalo lowo wayekholwa (kuMûsâ): “Hini na bantu bakuthi, inene ndiyanoyikisela kokuza kunihlela okunjengoko kwehla ngemini yamadlelane",
      "Njengesehlo sabantu bakwaNûh nabakwa’Ad nabakwaThamûd nabo basemveni kwabo. Kanti ke uAllâh Akanqweneli (kwenza) ntswela bulungisa kwizicaka zaKhe",
      "Kananjalo hini na bantu bakuthi, inene mna ndiyanoyikisela kwiMini yokuBizwa",
      "Mini leyo niya kuphethuka nibaleke; akukho mkhuseli ninaye kuAllâh, yaye lowo uAllâh Amyekele ekulahlekeni akukho bani uya kumkhokela",
      "Kananjalo inene uYûsuf weza kuni, mandulo, enemiqondiso ecacileyo, kodwa nina anizanga nipheze ukukuthandabuza oko weza nako kuni: wada wafa, naqala nina nathi “Akukho Mprofeti uAllâh Aya kumthumela emveni kwakhe. Wenza njalo ke uAllâh ukukhokelela ekulahlekeni lowo ungumenzi wobubi nalowo uthandabuza izilumkiso zika-Allâh",
      "Abo baphikisanayo ngeeVesi zika-Allâh bengenamagunya afikileyo kubo, oko kulihlazo kwaye kuchaseke kakhulu kuAllâh nakwabo bakholwayo. Uyitywina kanjalo ke intliziyo yakhe wonke ubani osisikhukhumali, ongumcinezeli",
      "Ke kaloku uFir’awn wathi: “Hini na Hâmân! Ndakhele ibhotwe eliphakamileyo ukuze ndikwazi ukuba neendlela",
      "“Iindlela (zokufikelela) emazulwini, ndikwazi nokuba ndibone uThixo kaMûsâ: kodwa inene mna ndimcingela ukuba (uMûsâ) lixoki.” Kwenziwa kwabonakala kulungile emehlweni kaFir’awn ukungcola kwezenzo zakhe yaye waye wathintelwa ukuba angangeni eNdleleni elungileyo; kananjalo icebo likaFir’awn alizanga likhokelele ntweni ngaphandle kwelahleko nentshabalalo",
      "Ke kaloku yena lowo wakholwayo wathi: “Hini na bantu bakuthi landelani mna; ndiya kunikhokelela eNdleleni yezenzo ezilungileyo",
      "Hini na bantu bakuthi: ubomi beli hlabathi abunto yanto ngaphandle kokuba lulonwabo lwethutyana, ke bona obelizayo, inene, bona likhaya lokuhlala lanaphakade elo",
      "Nabani na lowo wenza isenzo sokungcola akayi kubuyekezwa nganto yimbi ngaphandle kokufana noko (kubi akwenzileyo) kodwa yena lowo wenza okulungileyo, enokuba ngoyindoda na okanye ngowasetyhini, abe elikholwa, abo baya kungeniswa eMyezweni, banikwe isixhaso (sabo) apho ngaphandle komlinganiselo",
      "Kananjalo Hini na bantu bakuthi kwenzeka njani na ukuba ndithi ndinimemela elusindisweni nibe nina nindimemela eMlilweni",
      "Nina nindimemela ekubeni ndingakholwa kuAllâh nasekubeni ndayamanise endingenalwazi ngako kuYe, Mna ke ndinimemela kuSobunganga, uMxoleli",
      "Oko nina nindimemela kuko akunayo (impendulo) xa kucelwa (kuko) kweli hlabathi nakwelizayo; ukanti kukuAllâh apho ukubuyela kwethu kukhoyo yaye inene abagabadeli baya kuba ngamadlelane oMlilo",
      "Kanti ke niya kukukhumbula endikutshoyo kuni, yaye ndibeka ithemba lam kuAllâh. Inene uAllâh nguMjongi wezicaka zaKhe",
      "Ke kaloku uAllâh Wamkhusela kumayelenqe angcolileyo ababewaqulunqile baza abantu bakwaFir’awn bagutyungelwa ngesona sibi isohlwayo",
      "UMlilo; bagagana nawo ekuseni nangokuhlwa3. Kanti ngoMhla iMini yoVuko ivela (kuya kuthiwa): “Phosani (phakathi eMlilweni) abantu bakwaFir’awn bangene kwesona sohlwayo sibuhlungu.”",
      "Yabona! Baya kuphikisana phakathi eMlilweni, ababebuthathaka baya kuthi kwabo babekhukhumele: “Inene thina sasingabalandeli benu, ingaba niza kusiphumza, nithabathe (esenu) isabelo soMlilo na?’’",
      "Abo babekhukhumele baya kuthi: “Inene, sisonke sikuwo nathi Inene uAllâh Ugwebile phakathi kwezicaka zaKhe.’’",
      "Abo baseMlilweni baya kuthi kubagcini besiHogo: Celani eNkosini yenu ukuba isinciphisele ngemini enye kwisohlwayo.’’",
      "Baya kuthi: “Akuzanga kufike baThunywa nemiqondiso ecacileyo na kuni? Baya kuthi bona: “Ewe.’’ Baya kuphendula, “Ziceleleni nina (ngokwenu) kodwa isicelo sabangakholwayo asinto yanto ngaphandle kokuba kukulahleka”",
      "Inene Thina Siya kubenza babe noloyiso abaThunywa bethu nabo bakholwayo ngoku besesemhlabeni kanti nangeMini amangqina aya kumiswa",
      "NgeMini ukuzithethelela kwabo kungayi kubanceda abenzi bobugwenxa, yaye baya kuba nesiqalekiso, nelona khaya lakha lalibi (esiHogweni)",
      "Kananjalo Thina Sanika uMûsâ isiKhokelo Senza aBantwana bakwaSirayeli baba ziindlalifa zesiBhalo",
      "Ukuba sibe sisiKhokelo nesikhumbuzi kwabo bangabokuqiqa",
      "Ngoko ke wena (Muhammad) yiba nomonde, inene isithembiso sika-Allâh siyinyaniso, ucele itarhu lesono4 sakho, uzukise (uAllâh) ngendumiso yeNkosi ngokuhlwa nasekuseni",
      "Inene abo baphikisanayo ngokuphathelene nemiqondiso ka- Allâh bengenagunya lifikileyo kubo – akukho nto ezifubeni zabo ngaphandle kwenkukhumalo (bona ubuProfeti) asokuze babufumane. Ke wena funa ukhuseleko ngoAllâh, inene yena nguYe OnguSokuva, uSokubona",
      "Ukudalwa kwamazulu nomhlaba kukhulu ngenene kunokudalwa kwabantu: kodwa uninzi lwabantu alwazi",
      "Kanti abalingani abaziimfama nababonayo, (bengalingani kananjalo) abo bakholwayo, benza ubulungisa nabo benza ukungcola, kuncinane enikuqaphelayo",
      "Inene iYure iyeza yona, akukho ntandabuzo ngayo, kodwa abantu abaninzi abakholwa",
      "Ke kaloku iNkosi yakho Ithi: “Cela kuM; Ndiya kukuphendula Mna. Inene abo bakucekisayo ukunqulwa kwaM baya kungena esiHogweni bedelekile.”",
      "NguAllâh Owanenzela ubusuku ukuze niphumle ngabo nemini (ukuba) ininike ukubona. Inene uAllâh nguMnini- Bubele eluntwini. Kodwa uninzi lwabantu alunambulelo",
      "NguAllâh ke loWo, iNkosi yakho, uMdali wezinto zonke; akukho thixo wumbi ngaphandle kwaKhe, kanti nimfamekiseke njani na",
      "(Nabangaphambili) kunani baya bamfamekiseka ngolo hlobo, besala iiVesi zika-Allâh",
      "NguAllâh Onenzele umhlaba waba yindawo yokuzinza nesibhakabhaka saba luphahla, Wanibumba, Wanifezekisela izimo zenu Wanibonelela ngezinto ezilungileyo. NguAllâh ke loWo, iNkosi yenu; Usikelelekile uAllâh iNkosi, uMlondolozi wamaphakade.’’",
      "Yena Uphila ngonaphakade, akukho thixo wumbi ngaphandle kwaKhe, ngoko thandazani kuYe, ninyanisekile kuYe enkolweni, iindumiso zonke mazibe kuAllâh iNkosi yamaphakade",
      "Yithi (Muhammad): “Inene mna ndalelwa ukuba ndinqule abo nibanqulayo ngaphandle koAllâh, nje ukufika kwemiqondiso evela eNkosini yam, kwaye mna ndiyalelwe ukuba ndizinikele eNkosini yamaphakade.’’",
      "Nguye Owanidalayo ngothuli, emva koko ngeqabaza lembewu yomntu, emva koko ngehlwili elinamathelayo; emva koko Unikhuphela ngaphandle ningabantwana, Aphinde Aniphucule nifikelele ebuntwini, Niphinde nibe ngamaxhego. Ukanti phakathi kwenu kukho abo bathatyathwa bafe phambi (koko) khona ukuze nifikelele kwithuba elithile; mhlawumbi niya kuyisebenzisa ingqiqo",
      "NguYe Onika ubomi Enze ukufa; Xa Emisela into Usuka Athi kuyo: “Yibakho”, ibekho",
      "Akubaboni na ukuba baphambuke njani na abo baphikisana nemiqondiso ka-Allâh",
      "Abo bayiphikayo iNcwadi (i’Kur’ân) noko Sakuthumela abaThunywa beThu baza kwazi",
      "Xa amakhamandela ebathandele ezintanyeni zabo namakhonkco; baya kurhuqwa",
      "Emanzini abilayo; naseMlilweni baya kuhlohlwa (amadangatya oMlilo eziswini zabo)",
      "Kuze kuthiwe kubo: “Baphi na abo nanidla ngokubayamanisa njengamahlulelane (kuAllâh)",
      "bengengo-Allâh?’’ Baya kuthi bona: “Basishiyile: gxebe, asizanga sinqule nto thina ngaphambili,” Ubalahlekisa ngolo hlobo ke uAllâh abangakholwayo",
      "(Iingelosi ziya kuthi): “Oko kwaba ngenxa yokuba nina nanizikhukhumalisa emhlabeni ngokungekho lungelweni yaye naniziphethe ngolunya",
      "NgenanikeemasangweniesiHogonihlaleaphongonaphakade, hayi ukungcola kwendawo yokuhlala izikhukhumali!”",
      "Ngoko ke wena (Muhammad) yiba nomonde; inene isithembiso sika-Allâh siyinyaniso. Enokuba Singakubonisa inxalenye yoko Sibathembise kona okanye Sikuthabathe wena ngokufa, kukuThi apho baza kubuyiselwa khona",
      "Ke kaloku Sanithumela abaThunywa ngaphambi kwenu. Phakathi kwabo kukho abo (iimbali zabo) sele Sikubalisele ngazo, kuze phakathi kwabo kubekho abo (iimbali zabo) Singakubaliselanga ngazo. Kananjalo yayingekokwakhe nawuphi na uMthunywa ukuba eze nomqondiso (okanye iVesi) ngaphandle kwemvume ka-Allâh. Ngoko ke xa umyalelo ka-Allâh ufika uya kufezekiswa ngenyaniso baze abaqambi bobuxoki balahlekelwe",
      "NguAllâh Owanenzela izilwanyana ezidla ingca eniziqabelayo, ukanti ezinye zazo niyazidla",
      "Ukanti kwalapho kuzo nineenzuzo (ezizezinye) kanti kwalapho kuzo nifezekisa iimfuno ezisezifubeni5 zenu, ukanti zona neenqanawa ziyanithwala",
      "Ke kaloku Yena Unibonise imiqondiso yaKhe ngoko ke yiyiphi le miqondiso ka-Allâh niyiphikayo",
      "Kanti abakahamba-hambi na ehlabathini babone ukuba sabanjani na isiphelo sabo babandulelayo? babebaninzi ngakumbi kunabo, benamandla nomfaneleko ngakumbi kunabo ehlabathini, kodwa azanga bancedakale koko bakusebenzelayo",
      "Kananjalo ukufika kwabaThunywa babo kubo nobungqina obucacileyo, (basuka) bagutyungelwa koko babekugculela",
      "Ke kaloku bakubona isohlwayo seThu, bathi: “Sikholwa kuAllâhYedwathina,asikholwakokobesikadesikwayamanisa naYe.”",
      "Kodwa aluzanga ukholo lwabo lubancede (nto), ukubonana kwabo nesohlwayo seThu. (Sona) yindlela eyamiselwayo ka-Allâh Aqubisana ngayo nezicaka zaKhe. Apho ke abangakholwayo balahlekelwa (yinto yonke)"
    ]
  },
  {
    "chapter": 41,
    "versesCount": 54,
    "verses": [
      "Hâ Mîm",
      "(Esi siTyhilelo) sivela (kuAllâh), uSolubabalo, uSozinceba",
      "INcwadi eVesi zayo zichazwe ngengcombolo, i’Kur’ân yesiArabhu kubantu abanolwazi",
      "Ingumniki weendaba ezivuyisayo ikwangumlumkisi; kodwa abaninzi kubo bayatshikila, ngoko ke abeva",
      "Kananjalo bathi: “Iintliziyo zethu ziphantsi kwezigqubuthelo malunga noko usimemela kuko, yaye ezindlebeni zethu kukho ubuthulu, kunjalo nje phakathi kwethu nani kukho umsantsa, ngoko ke sebenza wena nathi siyasebenza.”",
      "Yithi (Muhammad): “Mna ndingumntu njengani ekutyhilwe kuye okokuba uThixo wenu nguThixo oMnye; ngoko ke thabathani iNdlela ethe Ngqo eya kuYe, nicele itarhu kuYe. ‘’Kananjalo yeha kwabo bayamanisa abanye kuAllâh",
      "Abo banganikeliyo ngeZakâh, bona kuBomi belizayo abakholwa",
      "Inene bona abo bakholwayo, benze izenzo ezilungileyo okwabo ngumvuzo ongenakuphazamiseka",
      "Yithi: “Ingaba ngenene anikholwa kuloWo Wadala umhlaba ngeentsuku ezimbini, nayamanisa (abanye kuYe) nithi bayalingana naYe? Leyo yiNkosi yamaphakade",
      "Yena ke Wabeka kuwo (umhlaba) iintaba zema ngokuqinileyo phezu kwawo, Wathoba iintsikelelo phezu kwawo, Wenza umlinganiselo wezinto zonke, Wabonelela (izidalwa) zawo ngesixhaso ngeentsuku ezine ezilinganayo, kwabo babuzayo",
      "Waza Yena Wabhekisa ngasezulwini lo gama lalingumsi Wathi kulo nasemhlabeni: “Yibanikho, nithanda okanye ningathandi.” Lathi (lona izulu nomhlaba): “Sizile (yaye sikho) sithanda.”",
      "Ke kaloku Wawafezekisa (amazulu) angamazulu asixhenxe ngeentsuku ezimbini Waphefumlela izulu ngalinye umyalelo walo kananjalo Salihombisa izulu elikufutshane ngezibane (Ukuba zibe ngumhombiso) nokhuseleko. Lowo ngummiselo waKhe uSomandla, uSolwazi",
      "Ke kaloku ukuba bayatshikila, yithi wena (Muhmmad): “Mna ndinilumkisile ngokugqekreza kwezulu, okunje ngokugqekreza kwezulu (okwabetha) ama’Ad namaThamûd",
      "(Oko kwenzeka) kusakuba kwakufike abaThunywa kubo, phambi kwabo nasemva kwabo, (besithi), “Musani ukunqula nto ngaphandle koAllâh.” Bathi bona (abangakholwayo): “Ukuba iNkosi yethu Ibithandile, ngeYithumele iingelosi, inene thina koko nikuthunyiweyo asikholwa.”",
      "Abakwa’Ad bona babekhukhumele emhlabeni ngokungekho lungelweni, besithi: “Ngubani na onamandla kunathi?” Babengayicingi na bona into yokuba uAllâh Owabadalayo Wayenamandla kakhulu kunabo? Ke bona baye bayala imiqondiso yeThu",
      "Thina Sathumela umoya otswinayo ngeemini zeshwangusha ukubenza bangcamle isohlwayo sehlazo kobu bomi; kodwa sona isohlwayo selizayo sihlazisa ngakumbi yaye abayi kuncedwa",
      "AbakwaThamûd, bona Sabakhokela, kodwa bakhetha ubumfama ngaphezu kwesiKhokelo, ngoko ke isithonga sezulu esisisohlwayo esinyelisayo sabahlasela ngoko bakwenzayo",
      "Ke kaloku Sabasindisa abo bakholwayo, bamoyikayo uAllâh",
      "(Bachazele Muhammad) nangeMini iintshaba zika-Allâh ziya kuqundaniswa eMlilweni lo gama baya (kuqhutyelwa kuwo) bengamaqela aya kuba ngemigca",
      "De bafike kuWo (uMlilo), ukuva kwabo (iindlebe), amehlo abo nezikhumba zabo ziya kungqina ngokuchasene nabo ngoko bakwenzayo",
      "Baya kuthi kwizikhumba zabo: “Kutheni na ningqina ngokuchasene nathi nje?’’ Ziya kuthi zona: “Senziwe okokuba sithethe, nguAllâh Owenze yonke into yathetha. Yena Wanidala okokuqala, (ngoko ke) nibuyiselwa kuYe",
      "Ke kaloku nina naningazigqumi (nenzele) ukuba hleze ukuva kwenu kungqine ngokuchasene nani okanye ukubona kwenu okanye izikhumba zenu, koko nina naye nacinga ukuba uAllâh Akakwazi kakhulu enikwenzayo",
      "Ezo ke yayiziingcinga zenu enazicingayo ngeNkosi yenu. Zinifake entshabalalweni ke (ngoku), yaye nisuke naba ngabanye babalahlekelwa.”",
      "Kanti ke nokuba bangaba nomonde, uMlilo yindawo yabo yokuhlala; naxa becela ukuzicengezelela (kuAllâh), abayi kuba ngabanye babo bavunyelwayo ukuba bazicengezelele",
      "Ke kaloku Sabanyulela abahlobo abenza okungaphambili (kwamehlo) abo kwaba nomtsalane nokwakungemva kwabo (kusisono), ke lona ilizwi (lommiselo) liyasebenza kwizizwe ezadlulayo ngaphambi kwabo kwiijinni nakubantu. Inene bona bonke baba ngabalahlekelwa",
      "Abo bangakholwayo bathi: “Musani ukuyiphulaphula le ‘Kur’ân yaye thethani ngengxolo xa (icengcelezwayo) mhlawumbi niya kuba noloyiso.’’",
      "Kodwa Thina inene Siya kwenza abo bangakholwayo bangcamle isohlwayo esibuhlungu, kwaye Siya kuba buyekeza ngokwenene ngoko kubi bakwenzayo",
      "Le yimbuyekezo yeentshaba zika-Allâh uMlilo. Elabo ikhaya lanaphakade (liya) kuba phakathi (eMlilweni) apho njengembuyekezo yoko kuziiVesi zeThu bazalayo",
      "Kananjalo abo bangakholwayo baya kuthi : “Nkosi yethu, sibonise abo basilahlekisayo kwiijinni nabantu (ukuze) sibabeke phantsi kweenyawo zethu, babe kunye nabo bangaphantsi.”",
      "Inene abo bathi (kwangaphambili): “INkosi yethu nguAllâh, bahlala eNdleleni elungileyo iingelosi ziya kuhla phezu kwabo, (zisithi): “Ningoyiki ninganxunguphali koko yamkelani iindaba ezivuyisayo zePaladesi enanithenjiswe ngayo",
      "Thina zingelosi sasingamadlelane enu kubomi basemhlabeni. Yaye nina niya kufumana konke oko kunqwenelwa yimiphefumlo yenu, yaye niya kukufumana konke apho enikucelayo",
      "UbuBele obuvela (kuYe) uMxoleli, uSozinceba.”",
      "Ngubani na ontetho yakhe ingcono ukugqitha lowo umemela kuAllâh, enze okulungileyo, athi: “Inene mna ndingomnye wamaMuslim.”",
      "Azifani izenzo ezilungileyo nezimbi. Guzula (okungcolileyo) ngokulungileyo; kulapho kanye lowo phakathi kwakho naye kukho ubutshaba aza kuba ngathi ngumhlobo wakho osenyongweni",
      "Kodwa ke akukho bani ukuphiwayo oko ngaphandle kwabo banomonde, akukho bani ukuphiweyo oko ngaphandle kwalowo unesahlulo esikhulu (sokulungileyo entliziyweni yakhe)",
      "KekalokuxaufikelwayingcebisoengcolileyoivelakuShaytân; cela ukhuseleko ngoAllâh. Inene Yena nguSokuva, uSolwazi",
      "Phakathi kwemiqondiso yaKhe kukho ubusuku nemini, ilanga nenyanga, ke wena uze ungaqubudi elangeni nokuba kusenyangeni na, koko wena qubuda kuAllâh, Owazidalayo, ukuba nguYe omnqulayo wena",
      "Ukuba bakhukhumele ke abo basondeleyo eNkosini yakho bona (iingelosi) bayaMzukisa (uAllâh) ubusuku nemini yaye abadinwa",
      "Kananjalo phakathi kwemiqondiso yaKhe kukuba uye uwubone umhlaba uludlolo, kodwa Sisakuthulula imvula phezu kwawo, uvuseleleke ukhule (uhlaza) Inene, Yena loWo Uwunika ubomi, inene Uyakwazi ukunika ubomi kwabafileyo. Inene Yena Unamandla ngaphezu kweento zonke",
      "Inene abo bafakela ukuphambuka kwiiVesi zeThu abafihlakelanga kuThi, Ingaba lowo uphoswe eMlilweni ungcono okanye ngulowo uya kubuya esindile na ngoMhla woVuko? Yenzani enikuthandayo, inene Yena Uyakubona oko nikwenzayo",
      "Inene abo bangakholwayo kwinkumbuzo (i’Kur’ân) emveni kokuba ifikile kubo (baya kuzuza isohlwayo) kananjalo inene yona iyiNcwadi enamandla",
      "Ubuxoki abunakusondela kuyo, enokuba buvela ngaphambili kuyo okanye ngemva kwayo na; isisiTyhilelo esivela kuYe OsiSilumko, Wokudunyiswa",
      "Akukho nto ethethwayo kuwe (Muhammad) engazanga ithethwekubaThunywaabakwandulelayo, IneneiNkosiyakho nguMnini kuxolela IkwanguMnini sohlwayo esibuhlungu",
      "Ke kaloku ukuba ngaba beSiyenze yaba yi’Kur’ân yasemzini1 bebeza kuthi: “Kutheni na iiVesi zayo zingacaciswanga ngengcombolo (ngolwimi lwethu) nje? Sisicengcelezo sasemzini na (esi) nomProfeti ongumArabhu kusini na?” Yithi wena : “(Le ‘Kur’ân) sisiKhokelo nokuphilisa kwabo bakholwayo, ke bona abo bangakholwayo ezindlebeni zabo kukho ubuthulu, yaye banobumfama (emehlweni abo); Bona abo (beva kaluzizi ngathi) babizwa kwindawo ekude",
      "Kananjalo Sanika uMûsâ isiBhalo, kodwa kwabakho ukuphikisana ngaso. Ke kaloku ukuba kwakungekho ngenxa yelizwi (lommiselo) elalisele liphumile livela eNkosini yakho kwangaphambili, ngekuba umcimbi sele wagqitywa phakathi kwabo. Kodwa inene bona baneentandabuzo ngayo (i’Kur’ân)",
      "Nabani na lowo wenza okulungileyo wenzela umphefumlo wakhe; nabani na lowo wenza okungcolileyo (ukwenza oko) ngokuchasene naye. Ke Yona iNkosi yakho Ayinantswela- bulungisa kwizicaka zayo",
      "KukuYe kuphela apho ulwazi lweYure lulindelekileyo. Kananjalo iziqhamo aziphumi kumaqokobhe azo, kungekho mazi izalayo ingazali ngolwazi lwaKhe. Ke kaloku ngeMini Aya kukhwaza kubo (Athi) : “Aphi na amahlulelane aM?’’ Baya kuthi bona, “Thina sikwazisa ukuba akusekho naliphi na ingqina phakathi kwethu2’’ (elazi loo nto)",
      "Abaya kunyamalala kubo ngabo babedla ngokucela kubo ngaphambili, yaye baya kuba besazi ngokuqinisekileyo okokuba abayi kuba nandawo yakuphuncula (esohlwayweni sika-Allâh)",
      "Umntu akadinwa kukuthandaza acele (izinto) ezilungileyo, kodwa esakuchukunyiswa kokubi, ulahlekelwa lithemba athi khulubembe",
      "Ze kuthi xa Simenze wangcamla inceba evela kuThi emva kwenkxwaleko ebikhe yamfumana, asuke athi: “Oku kuziimfanelo zam, yaye andiqondi ukuba iYure iya kuhla kanti naxa ndibuyiselwa eNkosini yam, inene okwam okukuYo kuya kuba kokona kulungileyo.” Kodwa Thina Siya kubaxelela abo babengakholwa ngoko bakwenzayo, kwaye Siya kubenza bangcamle isohlwayo esikhulu",
      "Kananjalo Sithi Sisakubonelela umntu ngobuBele, asuke atshikile, achaselele phayaa; kodwa esakufunyanwa bububi aqale enze imilembelele emide yemithandazo",
      "Yithi: “Niyayibona na ukuba le ‘Kur’ân ivela kuAllâh kodwa anikholwa kuyo, ngubani na olahleke ngakumbi ukugqitha lowo usekuphikiseni (icebo lika-Allâh)",
      "Siya kubabonisa imiqondiso yeThu ke elundini nakubo buqu kude kucace kubo ukuba (i’Kur’ân) iyinyaniso. Kanti akwanelanga na ukuba (nazi) ngeNkosi yenu ukuba Yona IliNgqina ngaphezu kweento zonke",
      "Yeha, basezintandabuzweni ngendibano neNkosi yabo, yeha Yona Irhangqele izinto zonke"
    ]
  },
  {
    "chapter": 42,
    "versesCount": 53,
    "verses": [
      "Hâ-Mim",
      "‘Ayn,-Sîn-’Kâf",
      "Utyhile ngolo hlobo ke kuwe (Muhammad) nakwabo bangaphambili kunawe uAllâh, uSobunganga, uSobulumko",
      "KokwaKhe okusemazulwini nokusemhlabeni, kwaye Uphakamile Yena, Mkhulu",
      "Amazulu aphantsela ukucandeka emantla kwawo kanti neengelosi zizukisa (uAllâh) ngendumiso yeNkosi yazo, zicelela abo basemhlabeni itarhu. Inene nguAllâh OnguMxoleli, uSozinceba",
      "Bona abo bazithabathela abahlobo abangabanye ngaphandle kwaKhe uAllâh UsenguMlondolozi wabo, ke wena (Muhammad) akungomlawuli wabo",
      "Ngoko ke Thina Sityhile i’Kur’ân yesiArabhu khona ukuze ulumkise uNozala wezixeko (iMakkah) nezo (zixeko) zimngqongileyo, ulumkise kananjalo ngeMini yeNdibano, ekungekho ntandabuzo ngayo. Elinye iqela liya kuba sePaladesi lize elinye iqela libe seDangatyeni",
      "Ukanti ukuba uAllâh Ebethanda, Ebengabenza babe kwiNkolo enye, kodwa ke Yena Ungenisa lowo Athande ukumngenisa kwiNceba yaKhe. Bona ke abenzi bobubi abanamkhuseli bengenaye namncedi",
      "Makube mhlawumbi bazithabathele bakhuseli bambi ngaphandle kwaKhe? Kodwa uAllâh Yena nguMkhuseli, yaye Unika ubomi kwabafileyo, ukanti Yena Unamandla ngaphezulu kunezinto zonke",
      "Ke kaloku nantoni na eningangqinelaniyo ngayo isigwebo sayo sibhekiseni kuAllâh. (Yithi): “Lowo nguAllâh, iNkosi yam; kukuYe apho ndithembele khona, kukuYe nalapho ndiza kubuyela khona.”",
      "UMdali wamazulu nomhlaba, Wanenzela abalingane benu Ebakhupha kwiziqu zenu, nezilwanyana eziyimfuyo yenu Wazenzela abalingane bazo, Aze ngale ndlela Anandise, akukho nto ifana naYe, yaye Yena nguSokuva, uSokubona",
      "ZezaKhe izitshixo zamazulu nomhlaba, Wandisela, isixhaso lowo Athandileyo Aze Amenzele umlinganiselo wakhe, Inene Yena Unolwazi ngaphezu kweento zonke",
      "Yena Umisele kwinkolo yenu oko Wakuyalela uNûh noko Sikutyhile kuwe (Muhammad), noko Sakuyalela kuIbrâhîm noMûsâ no’Isâ ukumisela inkolo, hayi ukwenza iyantlukwano kuyo. Okunzima kwabo bayamanisa abanye kuAllâh koko ubamemela kuko. uAllâh Uzikhethela lowo Athande ukuzikhethela yena, Akhokelele kuYe lowo ubuyela kuYe (ngenguquko)",
      "Ke kaloku abazanga babe neyantlukwano de kwaba semva kokufika kolwazi kubo ngenxa yomona nobutshaba phakathi kwabo. Yaye ukuba kwakungekho ngenxa yelizwi esele laphumayo livela eNkosini yakho (ukulibazisa ukufika kwesohlwayo) kude kube lixesha, elimisiweyo, umcimbi ngowusele wagqitywa kudala phakathi kwabo. Kananjalo inene abo babenikwe ilifa lesiBhalo emva kwabo mayela naso baba neentandabuzo ezimandla",
      "Ngoko ke wena memela abantu kuloo (nkolo ka-Allâh) uhlale useNdleleni ethe Tye njengoko uyalelwe, ungalandeli (izinto) abakekelele ngakuzo koko wena yithi : “Mna ndikholwe koko kutyhilwe nguAllâh kwisiBhalo (i’Kur’ân), yaye ndiyalelwe ukuba ndenze ubulungisa phakathi kwenu. UAllâh yiNkosi yethu ekwayiNkosi yenu. Thina sinezenzo zethu nani ninezenzo zenu akukho ngxoxo phakathi kwethu nani. UAllâh Uza kusibuyisela (kuye) sonke yaye kukuye apho isiphelo sohambo sikhoyo.”",
      "Abo baphikisana (nabakholwayo) ngoAllâh emveni kokuba sele Amkelwe, ukuphikisa kwabo akunto yanto kwiNkosi yabo, yaye phezu kwabo kukho ingqumbo (yaKhe) kwaye okwabo sisohlwayo esibuhlungu",
      "NguAllâh Othumele iNcwadi ngenyaniso kunye nesikali (sokwahlula ubulungisa nentswela-bulungisa). Ingaba yintoni na enokwenza uqiqe? Mhlawumbi iYure sele ikufuphi",
      "Abo bangakholwayo kuyo abanamonde ngayo, kodwa bona abo bakholwayo bayayoyika, besazi okokuba iyinyaniso. Yeha abo bayiphikayo iYure basekulahlekeni kokwenene",
      "UAllâh UnobuBele kwizicaka zaKhe; Unika imbonelelo kulowo Athande ukumnika. Yaye Yena nguSomandla uSobunganga",
      "Lowo unqwenela isivuno soBomi oBuzayo Siyamandisela isivuno (somvuzo). Ke lowo unqwenela isivuno seli hlabathi Siyamnika sona eso, kodwa akayi kuba nasabelo kuBomi oBuzayo",
      "Okanye mhlawumbi banamahlulelane abayalele ukuba babe nenkolo uAllâh Anganikanga mvume ngayo? Ukuba bekungekho ngenxa yelizwi elicacileyo, ngowusele wagqitywa kudala umcimbi phakathi kwabo. Inene abenzi bobubi baya kufumana isohlwayo esibuhlungu",
      "Uza kubabona abenzi bobubi besoyika oko bakusebenzelayo yaye (isohlwayo sika-Allâh) siza kubahlela. Ke bona abo bakholwayo baya kuba kumacandelo obumnandi ePaladesi, befumana yonke into abathande ukuyifumana phambi kweNkosi yabo. Oko koko kububuBele obukhulu",
      "Oko kukuba uAllâh Anike iindaba ezivuyisayo kwizicaka zaKheezikholwayozezenzoezilungileyo.Yithi(Muhammad): “Andinihlawulisi nento le (ngalo myalezo) koko kukulunga kuphela kwizizalwana, kanti ke nabani na owenza isenzo esilungileyo Siya kumongezelela okulungileyo kuso apho. Inene uAllâh nguMxoleli, Uyabulela",
      "Okanye bathi: “(UMuhammad) uqambe ubuxoki ngoAllâh?’’ kodwa ukuba uAllâh Ebethanda Ebengasuka ayitywine intliziyo yakho, yaye uAllâh Uyabutshabalalisa ubuxoki Amisele inyaniso ngelizwi laKhe. Inene, Yena nguSolwazi woko kusezifubeni",
      "Nguye Owamkela inguquko kwizicaka zaKhe Axolele nezenzo ezigwenxa, yaye Uyakwazi enikwenzayo",
      "Kwaye Uyayiphendula imithandazo yabo bakholwayo (kuYe), benze izenzo zobulungisa, Abongezelele ubuBele baKhe. Kodwa bona abangakholwayo baya kufumana isohlwayo esibi kunene",
      "Ukuba ngaba uAllâh Wayezandisele iimbonelelo (zonke) izicaka zaKhe, zaziya kwenza ingcinezelo ehlabathini. Kodwa Yena Uthulula umlinganiselo Athande ukuthulula wona. Inene Yena Uyazazi izicaka zaKhe Uyabona",
      "Nguye Othoba imvula emva kokuphelelwa kwabo lithemba, Aze Asasaze inceba yaKhe, kaloku Yena nguMkhuseli, Ufanelwe kukudunyiswa",
      "Kananjalo omnye wemiqondiso yaKhe kukudalwa kwamazulu nomhlaba noko Akusasaze kuwo kuzizidalwa. Ukanti kukuYe ukuziqokelela ndawonye xa Ethandile kulula",
      "Ke kaloku nantoni na enihlelayo engumonakalo oko koko kwenziwa zizandla zenu, kodwa Yena Uxolela kakhulu",
      "Kanti ke aniyi kumenza Asilele (uAllâh) emhlabeni. Yaye aninawumbi umkhuseli ngaphandle koAllâh",
      "Kananjalo omnye wemiqondiso yaKhe ziinqanawa elwandle ezingathi ziintaba",
      "Ukuba Ebethanda Yena Ebengawumisa (ngxishi) umoya, zize (ezo nqanawa) zingahambi (elwandle). Inene kuko oko kukho imiqondiso kuye nabani na onomonde, onombulelo",
      "Kungenjalo Ebengasuka Abatshabalalise ngenxa yoko bakwenzayo (kuzizono); kodwa Yena uxolela kakhulu",
      "Abo banamaphike ngemiqondiso yeThu mabazi (kakuhle) okokuba abayi kuba nandawo yakuphuncula (esohlwayweni sika-Allâh)",
      "Ke kaloku nantoni na eniyinikwayo (loo nto) yeyolonwabo lobomi basemhlabeni. Kodwa oko kuku-Allâh kukona kuthabatha ixesha elide kwabo bakholwayo babeke ithemba labo eNkosini yabo",
      "Abo baziphephayo izono zabo nezenzo zokungcola bathi xa benomsindo baxolele",
      "Nabo baye basabela eNkosini yabo, benza iSalah nabasombulula imicimbi yabo ngemboniswano phakathi kwabo, banikele (kumalizo) oko Sibanike kona",
      "Nabo bathi xa bethwaxwe yingcinezelo bazikhusele",
      "Ke kaloku imbuyekezo yesenzo esingcolileyo sisenzo esingcole ngokufana naso kodwa ke lowo uxolelayo, enze noxolelwaniso umvuzo wakhe ukuAllâh. Inene Yena Akabathandi abenzi bobubi",
      "Kananjalo lowo uziphindezelayo emva kokuba enziwe ubugwenxa, kwabo banjalo akukho sizathu (sakusoleka)",
      "Isizathu (sokusoleka) sikulowo wona abantu enze ingcinezelo emhlabeni engenalungelo. Abenza (oko) baya kufumana isohlwayo esibuhlungu",
      "Lowo unyamezelayo, axolele inene oko yenye yezinto (ezibonakalisa) ukuzinikela (kakhulu kuAllâh)",
      "Ke lowo uAllâh amyekele ekulahlekeni akuyi kubakho mkhuseli kuye ngaphaya kwaKhe (uAllâh), kananjalo uya kubabona abenzi bobubi xa bebona isohlwayo baya kuthi: “Ingaba ikhona na indlela yokubuyela (ehlabathini) kwakhona",
      "Kantiuzakubabonabesondezwakuwo(uMlilo), bethotyiselwa ngokuhlazeka, belaqaza, ngomnqweno. Abo bakholwayo baya kuthi: “Inene abona balahlekelwa bokwenyani ngabo balahlekelwe ziziqu zabo neentsapho zabo ngeMini yoVuko, Yeha, abenzi bobubi bakwisohlwayo esingapheliyo.”",
      "Kananjalo abayi kuba namhlobo wakubanceda ngaphandle koAllâh. Yaye lowo uyekelwe nguAllâh ekulahlekeni akukho ndlela kuye",
      "Sabelani eNkosini yenu ingekafiki iMini evela kuAllâh ekungekhe kubekho nto iyigxothayo. Akukho lukhuseleko niya kulufumana ngaloo Mini, kungayi kubakho kuphika kuni",
      "Kanti ukuba bayatshikila Thina Asikuthumelanga kubo ukuba ube ngumlondolozi wabo, okwakho wena kukuvakalisa, ke kaloku xa Sithe Senza umntu wangcamla inceba evela kuThi, uye ayivuyele, kodwa athi xa ububi bumthwaxa ngenxa yoko kuvezwe zizandla zakhe inene umntu angabi nambulelo",
      "Loluka-Allâh ulongamelo lwamazulu nomhlaba. Yena Udala loo nto Athande ukuyidala. Anike lowo Athande ukumnika (abantwana) abaziintombi, Anike lowo Athande ukumnika amakhwenkwe",
      "Kungenjalo Abenzele amakhwenkwe neentombi, Enze udlolo lowo Athande ukumenza, Inene Yena nguSolwazi, uSomandla",
      "Kananjalo asikokwakhe nawuphi na umntu ukuba uAllâh Athethe naye ngaphandle kokuthetha naye ngesiTyhilelo okanye ngaphaya komkhusane okanye Athumele isiThunywa simtyhilelengemvumeyaKheokoAthandeukuba(Amtyhilele kona). Inene Yena Uphakamile, Unobulumko",
      "sisityhile ngolo hlobo ke isiTyhhilelo somyalelo weThu (i’Kur’ân). Wena wawungazi siBhalo, (ungalwazi) ukholo kodwa ke Thina Sisenze (isiBhalo) saba lukhanyiselo eSikhokela ngalo lowo Sithande ukumkhokela kwizicaka zeThu. Kwaye inene wena (Muhammad) ukhokelela eNdleleni ethe Tye",
      "INdlela ka-Allâh (loWo) izezaKhe zonke (izinto) ezisemazulwini nasemhlabeni. Yeha! KukuAllâh apho zonke izinto ziza kubuyela khona"
    ]
  },
  {
    "chapter": 43,
    "versesCount": 89,
    "verses": [
      "Hâ-Mim",
      "(Ndifunga) ngeNcwadi (i’Kur’ân) ecacileyo",
      "Inene, Siyenze yayi’Kur’ân engesiArabhu khon’ukuze nibe nokuyiva (intsingiselo yayo)",
      "Kananjalo yona ikuNozala weNcwadi1 okuThi, ixabisekile, izele bubulumko",
      "Siwuhluthe na umyalezo kuni, Sinigxothe ngokuba ningabantu abagabadele batsiba imida",
      "Kodwa bangaphi abaProfeti eSabathumela phakathi kwabantu bamandulo",
      "Ukanti akukho Mprofeti wakha wafika kubo bangamgculeli",
      "Sabatshabalalisa ke Thina, ababenamandla ngaphezulu kunabo, (nabo) baba ngumzekelo wabantu ababandulelayo",
      "Kanti xa unokubabuza: “Ngubani owadala amazulu nomhlaba?’’ Inene baza kukuxelela okokuba: “Adalwa nguSobunganga, uSolwazi.”",
      "Owanenzela umhlaba waba ngumandlalo wenu ekukho iindlela eninokuthi nikhokeleleke ngazo",
      "Othumela imvula phantsi ivela esibhakabhakeni ingemilinganiselo eqingqiweyo, ke kaloku ngayo Sivuselela umhlaba ofileyo niya kuvuswa ngolo hlobo ke nani",
      "Yena loWo Wadalela zonke izinto amaqabane azo, Wanenzela iinqanawa neenkomo (namahashe) eniye niziqabele (nihambe ngazo)",
      "Khona ukuze nihlale emihlana yazo nikhumbule uBabalo lweNkosi yenu, xa nihlala phezu kwazo nisithi: “Uzuko malube kuloWo Wenze esi (sithuthi) saba phantsi kolawulo lwethu, (ngapha koko) besingekhe sisoyise",
      "Yaye kananjalo eNkosini yethu kulapho siza kubuyela khona.”",
      "Kodwa (ngoko kunjalo) babalela kuYe isahlulo esingabanye kwizicaka zaKhe, inene umntu akanambulelo",
      "Okanye Yena (uAllâh), Uzithabathele koko Wakudalayo, iintombi Waza nina Wanikhethela oonyana kusini na",
      "Ke kaloku xa omnye kubo enikwa iindaba ezimnandi zoko akubalela kuSozinceba, ubuso bakhe, buyafiphala, azicinezele kukukhathazeka kwakhe",
      "Ingaba lowo ukhuliswe ngezihombiso5, ongakwazi kuyicacisa into ayithethayo ngexesha lembambano, (ubalelwa kuAllâh)",
      "Kananjalo benze iingelosi ezizizicaka zikaSozinceba zaba ngabasetyhini, babekhona na ukudalwa kwazo? Ubungqina babo buza kubhalwa phantsi yaye baza kubuzwa",
      "Kananjalo bathi (xa bezithethelela bodwa): “Ukuba uSozinceba Ebengathandanga, besingekhe sizinqule (ezi zithixo zethu).’’ Akukho lwazi banalo mayela noko, abakwenzayo kukuqamba ubuxoki",
      "Okanye kukho incwadi eSibanike yona mhlawumbi phambi kwayo (i’Kur’ân), ekuyiyona babambelele kuyo",
      "Ngapha koko bathi: “Inene thina safumana oobawo besenkolweni (ethile) thina ke silandela ezinyaweni zabo, sisendleleni (elungileyo).’’",
      "Ngokukwanjalo ke Thina Asizanga Sathumela Mlumkisi kuso nasiphi na isixeko baze abazizityebi baso bangathi: “Inene thina safumana oobawo bethu besenkolweni, silandela ezinyaweni zabo ke thina.”",
      "(UMlumkisi ngamnye) wathi (ebantwini): “Nokuba ndiniphathele isiKhokelo esingcono kuneso (siyiloo nkolo) nafumana ooyihlo bekuso?’’ Bathi bona: “Inene thina koko nikuthunyiweyo asikholwa.’’",
      "Sathabatha impindezelo ke Thina kubo; khawubone ke ukuba saba njani na isiphelo sabaphikisi",
      "Yabona xa uIbrâhîm wathi kuyise nakubantu bakubo: “Inene mna ndiyazikhwebula koko nikunqulayo",
      "Ngaphandle kwaloWo Wandidalayo, yaye Yena Uya kundikhokela.’’",
      "Kananjalo oko wakwenza kwaba lilizwi elashiyeka phakathi kwenzala yakhe ukwenzela ukuba babe nokubuyela (eNdleleni)",
      "Ke kaloku Mna (Allâh) Ndanika aba bantu abangabanquli zithixo ubomi bolonwabo, nooyise kwada kwafika inyaniso noMthunywa ocacileyo (uMuhammad)",
      "Kodwa yathi inyaniso isakufika kubo bathi bona: “Ngumlingo lo, yaye thina asikholwa kuwo.’’",
      "Bathi kananjalo: “Kutheni le ‘Kur’ân ingathunyelwanga kweyona ndoda inkulu (kwesinye) sezixeko ezibini",
      "Bangabahlula-hluli benceba yeNkosi yakho na? Sithi nje Ababakhethele indlela yokuphila kubomi beli hlabathi, Saphakamisa abanye babo bangentla kwabanye ngokwamabakala khona ukuze bakwazi ukusebenzisana ngokwengqesho. Kodwa inceba yeNkosi yakho yiyona ingcono ngaphezu kwako konke abakuwanqayo",
      "Ukuba ibingekuko okokuba abantu bebengasuka babe luluntu olunye (lwabantu abangakholwayo) beSiza kwenzela abo bangakholwayo kuSozinceba imizi yabo iisilinga, nemichankcatho, yesilivere yokunyuka",
      "Nezindlu zabo (zibe) neengcango, neesofa zokungqiyama",
      "Nezihombiso zegolide. Kodwa konke oko akunto yanto ngaphandle kokuba zizinto zolonwabo zobomi balo mhlaba. Ukanti uBomi oBuzayo bona obukuAllâh bobabenzi bokulungileyo",
      "Lowo umfanyekisiweyo mayela nenkumbulo kaSozinceba Simnyulela uShaytân ukuba abe ngumhlobo wakhe",
      "Inene wona (amashayâtini) ayaphambukisa eNdleleni (yesiKhokelo) logama bona bezicingela ukuba bangabakhokelelekileyo (baseNdleleni)",
      "Ade (umntu) afike kuThi (ngeMini yoMgwebo), athi: “O, akwaba kwakubekho umgama ongangophakathi kwempuma nentshona phakathi kwethu, ungonjani ukungcola yena umhlobo.”",
      "Kubekungasayikuncedanto(ukutsholoomazwi) ngaloo Mini, emveni kokuba sele nonile, sele nisabelana ngesohlwayo",
      "Ingaba (Muhammad) uza kuyikhokela imfama okanye lowo usekulahlekeni okucacileyo",
      "Enokuba Singakuthabatha (ngokufa), inene Thina Siza kuthabatha impindezelo kubo",
      "Kanti nokuba Singakubonisa na oko Sibathembise kona (kusisohlwayo), inene Thina Sigqibelele ukwazi ukwenza",
      "Ngoko ke wena bambelela koko kutyhilwe kuwe. Inene wena useNdleleni ethe Tye",
      "Inene yona (i’Kur’ân) iyinkumbuzo kuwe nabantu bakho, yaye niza kubuzwa",
      "Ke kaloku buza abo Sabathumela phambi kwakho ngabaThunywa beThu. Ingaba Sakha Senza abanye oothixo na ngaphandle koSozinceba",
      "Kananjalo Thina Sathuma uMûsâ nemiqondiso yeThu kuFir’awn nobukumkani bakhe, ke kaloku wathi (uMûsâ): “Inene mna ndingumthunywa weNkosi yamaphakade.”",
      "Kodwa wathi esakufika nemiqondiso yeThu, ngoko nangoko bahleka",
      "Ke kaloku akukho mqondiso eSababonisa wona owawungemkhulwanga kunobesele Sibabonise wona8 (ngaphammbili kunawo) Sabahlasela ngesibetho ke khona ukuze babuyele ngenguquko",
      "Ke kaloku bathi kuMûsâ: “Hini na wena menzi wemilingo cela eNkosini yakho ngoko Ikuthembise ngako. Inene thina siya kuba ngabakhokelelekileyo9.”",
      "Kodwa Sithi Sisakusisusa isibetho kubo, balaphule ngoko nangoko ilizwi labo (lesithembiso)",
      "Ke kaloku uFir’awn wakhwaza ebantwini bakhe; wathi: “Hini na bantu bam, ubukumkani baseYiputa asibobam na, nale milambo impompoza phantsi kwam, kanti aniboni na",
      "Okanye ayindim ongcono kunaye na lo (uMûsâ) ongento yanto, engakwazi nakucacisa (nto)",
      "Kutheni ke kungabekwanga zacholo zagolide phezu kwakhe okanye eze ehamba kunye neengelosi?”",
      "Wabaqhatha ke abantu bakhe, (uFir’awn) nabo bamthobela, inene bona babengabantu ababe nendelelo bengenantobeko (kuAllâh)",
      "Ke kaloku ukuSenza kwabo umsindo, Sathabatha impindezelo kubo, Sabatshonisa emanzini bonke",
      "Kananjalo Sabenza baba sisibonelo nomzekelo kubantu abasezayo",
      "Ke kaloku xa unyana kaMaryam wenziwa umzekelo, abantu bakuni bakhawulezisa bahleka ngokuvakalayo",
      "Ke kaloku bathi: “Ingaba ngabethu na oothixo abangcwele okanye nguye (uYesu)” (oku)11babengakuthetheli (kufanisa) ngaphandle kokwenzela impikiswano (njee) eneneni bona ngabantu abathanda impikiswano",
      "Yena (u’Isâ) wayengeyonto yimbi ngaphandle kokuba sisiCaka eSathulula uBabalo phezu kwaso, yaye Samenza waba ngumzekelo (omhle) kuBantwana bakwaSirayeli",
      "Ke kaloku ukuba Sasithandile ngeSenza (endaweni yenu nina bantu) iingelosi emhlabeni, zilandelelana (ezinye emva kwezinye)",
      "Inene yena (u’Isâ) uya kuba (ngumqondiso) wokwaziwa kweYure, ngoko ke wena ungabi nakuthandabuza ngayo, landela Mna. Le yiNdlela ethe Tye",
      "Kananjalo ungavumeli uShaytân akuphambukise. Inene, yena kuwe ulutshaba olucacileyo",
      "Ke kaloku ekufikeni kuka’Isâ nemiqondiso ecacileyo, wathi: “Mna ndize kuni nobulumko, nokuza kunicacisela ngeminye iimibandela eniphikisana ngayo ngoko ke yoyikani uAllâh nindithobele",
      "Inene uAllâh yiNkosi yam, ekwayiNkosi yenu. Khonzani Yena ke, le yiNdlela ethe Tye.”",
      "Kodwa zona iimvaba zaya zaba ziintlaba zahlukane phakathi kwazo (akwabikho kuvumelana), Ngoko ke Yeha ke esohlwayweni seMini ebuhlungu kwabo benza ubugwenxa",
      "Ingaba balindele (nto yimbi) na ngaphandle kweYure eza kubafikela bengaqondi",
      "Abahlobo abakhulu ngaloo Mini baya kuba ziintshaba omnye komnye ngaphandle kwabenzi bokulungileyo",
      "(Abo uAllâh Aya kuthi kubo): “Hini na zicaka zaM akukho koyika kuya kubakho malunga nani ngayo le Mini, ningayi kunxunguphala nakunxunguphala",
      "(Nina) nakholwayo kwiiVesi zeThu naba ngamaMuslim",
      "Ngenani ePaladesi, nina nabafazi benu nigcobile",
      "Okuya kuhanjiswa phakathi kwabo zizitya neendebe zegolide. Phakathi kuzo apho iya kuba kuko konke okunqwenelwa ngumphefumlo nokuchulumancisa amehlo, yaye niya kuhlala apho naphakade",
      "Leyo ke yiPaladesi enenzelwe ukuba ziindlalifa zayo ngenxa yoko (kuzizenzo ezilungileyo) nakwenzayo",
      "Okwenu apho ziziqhamo ezininzi eniya kudla kuzo",
      "Inene zona izaphula-mthetho ziya kuba sesohlwayweni, zihlale apho ngonaphakade",
      "(Isohlwayo eso) asiyi kuvunyelwa sithothe kubo, yaye bona apho baya kulahlekelwa lithemba",
      "Ke kaloku ayiSithi ababenza ubugwenxa ngabo ngokwabo ababa ngabenzi bobugwenxa",
      "Ke kaloku baza kuthi: “O, Mâlik12, khawenze iNkosi yakho Isenze sitshabalale (kube kanye)! ‘’Uya kuthi yena: “Inene niza kuhlala (ninjalo).”",
      "Inene nina Sinizele nenyaniso kodwa uninzi lwenu luyichasile inyaniso",
      "Okanye banecebo abaliqulunqileyo na? NaThi Siqulunqa (eleThu) nje",
      "Okanye bacinga ukuba aSiziva iintetho zabo zasemakhusini? Ewe nje kwaye iziThunywa zeThu ziba kunye nabo zibhala",
      "Yithi (Muhammad): “Ukuba uSozinceba Ebenonyana mna bendiya kuba ngowokuqala ukuba ngomnye wabanquli (bakhe loo nyana lowo).”",
      "Uzuko malube kwiNkosi yamazulu nomhlaba, iNkosi yeTrone, Engentla (lee) kwezo nto bazibalela (kuYo)",
      "Ngoko ke bayeke (njalo) bancokole amampunge bazonwabise de bagagane neMini yabo leyo bathenjiswe ngayo",
      "Kananjalo nguYe onguThixo (Okukuphela kwaKhe) ezulwini nasemhlabeni, yaye Yena nguSolwazi, uSobulumko",
      "Usikelelekile Yena loWo ulongamelo lwamazulu nomhlaba ilolwaKhe nako konke okuphakathi kwawo, Yena loWo ulwazi lweYure lukuYe, ekukuYe apho niza kubuyiselwa khona",
      "Abo babanqulayo ngaphandle kwaKhe (uAllâh) abanawo amandla okuthethelela; kuphela ngabo bangqinela inyaniso (abaya kunikwa igunya lokuthethelela), yaye bayazi",
      "Ke kaloku xa ubabuza okokuba ngubani na owabadalayo, ngokuqinisekileyo baza kuthi: “nguAllâh.’’ (ke ngoku) baqhathwe yintoni",
      "(UAllâh Uyayamkela) intetho yakhe (uMuhammad) ethi: “O Nkosi yam, inene aba bantu (ngabantu) abangakholwayo.”Ngoko ke wena zikhwebule kubo, uthi: “Makube luxolo.’’ Kodwa baza kwazi",
      "Ngoko ke suka kubo wena uthi: “Salâm” (makube luxolo) kodwa (kungekudala) baza kwazi"
    ]
  },
  {
    "chapter": 44,
    "versesCount": 59,
    "verses": [
      "Hâ-Mîm",
      "NgeNcwadi ecacileyo",
      "Inene Thina Sayithumela ngobusuku obusikelelekileyo, Singokulumkisa (uluntu)",
      "Ngabo (obo busuku) kucaciswa into nganye icace gca (yahluke kwenye)",
      "(Yonke)\tinto\tevela\tkuThi,\tinene\tThina\tSayithumela (uMthunywa)",
      "Owaba yinceba evela eNkosini uMlondolozi wakho, inene Yena nguSokuva nguSolwazi",
      "YiNkosi yamazulu nomhlaba noko kuphakathi kwawo, ukuba nifuna ukuqiniseka",
      "Akukho thixo wumbi ngaphandle kwaKhe; Yena Unika ubomi Enze ukufa. YiNkosi yakho, iNkosi yookhokho benu bokuqala",
      "Kodwa\t(abangakholwayo)\tbona\tbasekuthandabuzeni, bezonwabisa (ngokugculela nokubhoxa)",
      "Lindelani\tke\tiMini\tisibhakabhaka\tsiya\tkuzisa\tuMsi obonakalayo",
      "Oya kugquma abantu. Esi sisohlwayo esibuhlungu",
      "(Baya kuthi): “Nkosi yethu sisusele esi sohlwayo phezu kwethu, inene thina singamakholwa.’’",
      "Uya kubakho njani umkhumbuzi kubo (ngaloo Mini)? Kube kubo kwakufike uMthunywa ocacileyo",
      "Baza bona bamtshikilela besithi: “Ufundisiwe, ungumntu ophambanayo.’’",
      "Inene Thina Siya kusisusa isohlwayo okwethutyana inene nina (bantu ndini) bangakholwayo niya kubuyela (ekungakholweni kwenu)",
      "NgeMini eSiya kubetha ngohlaselo olukhulu, inene Thina Siya kuthabatha impindezelo",
      "Ke kaloku sele Salinga abantu bakwaFir’awn ngaphambili kunabo yaye kwafika kubo uMthunywa ohloniphekileyo (uMûsâ)",
      "(Esithi kuFir’awn): “Nikezela izicaka zika-Allâh kum, inene mna ndinguMthunywa othembekileyo kuwe,”",
      "(Esithi kananjalo kuye): “Musa ukukhukhumala kuAllâh. Inene mna ndize kuwe ndinegunya elicacileyo",
      "Kananjalo mna ndaye ndacela ukhuseleko ngeNkosi yam EkwayiNkosi yakho kuba ngenanindixulube ngamatye",
      "Ke kaloku ukuba akundikholelwa ndiyeke ke.’’",
      "Ekugqibeleni wacela eNkosini yakhe (ekhalazela) ukuba ngenene aba yayingabantu abazizaphula-mthetho",
      "(UAllâh) Wathi: “Wena (Mûsâ) phuma nezicaka zaM ngobusuku, inene niya kuleqwa",
      "Nilushiye ulwandle ngokuzolileyo, inene bona bangumkhosi oza kurhaxiswa.”",
      "Kungakanani okwamasimi nemithombo abakushiya ngemva",
      "Nezityalo nezidiliya zexabiso",
      "Nobunewunewu ababonwatyiswe bubo",
      "Ngaloo ndlela abantu abangabanye baba ziindlalifa zazo (ezo zinto bazishiya ngemva)",
      "Kanti nawo amazulu nomhlaba azanga abalilele yaye abazanga banikwe xesha longezelelweyo",
      "Ke kaloku Sabasindisa abaNtwana bakwaSirayeli kwisohlwayo sehlazo",
      "Esivela kuFir’awn. Inene yena wayesisikhukhumali phakathi kwabagabadeli",
      "Inene Sabakhetha Thina bona (abaNtwana bakwaSirarayeli) ngolwazi ngaphezulu kumazwe onke",
      "Kananjalo Sabanika imiqondiso ekwakukho kuyo uvavanyo olucacileyo",
      "Inene aba bantu bangakholwayo bathi",
      "“Akukho nto injalo apha ngaphandle kokufa kokuqala yaye asizi kuphinda sivuswe",
      "Buyiselani ookhokho bethu (ebomini) kaloku ukuba nithetha inyaniso.”",
      "Ingaba ngabo abangcono okanye ngabantu baseTuba nabo babengaphambili kunabo? Sabatshabalalisa ke Thina (ngokuba) inene bona babezizaphula-mthetho",
      "Ke kaloku Asizanga Sidale amazulu nomhlaba noko kungaphakathi kuwo Siwadalela indlalo",
      "Asizanga Siwadale ngaphandle (kokuwadalela) inyaniso kodwa uninzi lwabo alwazi",
      "Inene iMini yoMgwebo lixesha elityunjelwe bona bonke",
      "IMini apho kungayi kubakho sizalwana siya kunceda esinye isizalwana, bengayi kuncedwa nakuncedwa",
      "Ngaphandle kwabo bakholwayo uAllah Anenceba kubo.Yena nguSobunganga, uSozinceba",
      "Inene wona umthi weZa’kkûm",
      "Uya kuba kukutya kwabenzi bezono",
      "Unjenge-oli emdaka, ebila ngaphakathi eziswini",
      "Njengamanzi abilayo atshisayo",
      "(Kuya kuthiwa kumntu ongumoni): “Mbambeni nimrhuqele esazulwini soMlilo wesiHogo",
      "Nize nigalele phezu kwentloko yakhe isohlwayo samanzi abilayo.”",
      "(Kuya kuthiwa): “Ngcamla ke, wena ungumhlonitshwa, obekekileyo",
      "Inene oku koko nanidla ngokukuphika.”",
      "Inene, abenzi bokulungileyo baya kuba sendaweni yokhuseleko",
      "Phakathi eMiyezweni nemithombo",
      "Bambathe(izambatho)zesilikaesulungekileyonehonjisiweyo, bejongene",
      "(Kuya kuba njalo) Yaye Siya kubatshatisa neeHûrin’ayn1. Ezinamehlo amakhulu, athandekayo",
      "Bayakubizaaphonayiphinaintloboyesiqhamobeseluxolweni naselukhuselekweni",
      "Abasayi kuze bafe apho ngaphandle kokufa kokuqala (kweli hlabathi), yaye Yena Uya kubasindisa entuthumbeni yoMlilo odwanguzayo",
      "NjengobuBele obuvela eNkosini yakho! Oko kuya kuba yimpumelelo enkulu",
      "Inene le (‘Kur’ân) Siyenze yalula elwimini lwakho khona ukuze ukhumbule",
      "Linda ke (Muhammad) nabo oku kwabo balindile"
    ]
  },
  {
    "chapter": 45,
    "versesCount": 37,
    "verses": [
      "Hâ, Mîm",
      "Ukutyhilwa\rkweNcwadi\t(i’Kur’ân)\rkuvela\rkuAllâh,\ruSobunganga, uSobulumko",
      "Inene emazulwini nasemhlabeni kukho imiqondiso kwabakholwayo",
      "Ke kaloku ekudalweni kwenu noko Akuthe saa kuzizidalwa ezinyakazayo kuyimiqondiso kubantu abaqinisekileyo (elukholweni)",
      "Nasekuphumzaneni kobusuku nemini nakoko uAllâh Akuthumele phantsi kuvela esibhakabhakeni kusisixhaso (imvula) Anika ngaso ubomi emhlabeni emveni kokuba ubungenabomi, nasekukhokeleleni (kwaKhe) umoya, kukho imiqondiso kubantu abaqiqayo",
      "Ezi ziiVesi zika-Allâh ESizicengceleza kuwe ngenyaniso. Ke ngoko yiyiphi (enye) ingxelo Emva kweka-Allah neeVesi zaKhe abaza (kude) bakholwe kuyo",
      "Yeha kuye nawuphi na umoni olixoki",
      "Ozivayo iiVesi zika-Allâh zicengcelezwa kuye, aze aqhubeke nokuba nenkukhumalo abe ngathi akazivanga. Mnike iindaba ezivuyisayo ke ngoko zesohlwayo esibuhlungu",
      "Kananjalo xa esazi nokuba yintoni na ngeeVesi zeThu uyazigculela (enze intlekisa ngazo). Okwabo (banjalo) sisohlwayo esilihlazo",
      "Phambi kwabo sisiHogo noko bakusebenzelayo akuyi kubanceda nto konke-konke noko bakuthathayo (bakunqulayo) ngaphandle koAllâh bekwenza abakhuseli babo. Yaye baya kufumana isohlwayo esikhulu",
      "Le ‘Kur’ân sisiKhokelo. Abo baya bangakholwa kwiiVesi zeNkosi yabo baya kufumana isohlwayo esiluhlobo olubi kanobom",
      "NguAllâh Owanilulamisela ulwandle khona ukuze iinqanawa zihambe kulo ngomyalelo waKhe kwanokuba nifune uBubele baKhe, hleze nibe nombulelo",
      "Kananjalo Unilulamisele okusemazulwini nokusemhlabeni konke kuvela kuYe. Inene kuko oko kukho imiqondiso kubantu abacingisisayo",
      "Yithi (Muhammad) kwabo bakholwayo kufanelekile ukuba babaxolele abo bangazilindelanga iiNtsuku zika- Allâh (zempindezelo) ukuze Abuyekeze abantu ngoko bakusebenzelayo",
      "“Nabani na owenza isenzo esilungileyo, usenzela (usindiso) lomphefumlo wakhe, nalowo wenza okungcolileyo ukwenza ngokuchasene nawo (umphefumlo wakhe). Ukanti kuseNkosini yenu apho niza kubuyela khona.”",
      "Ke kaloku inene Sabanika isiBhalo aBantwana bakwaSirayeli (nenqobo) yokugweba nobuProfeti, Sabanika nezinto ezilungileyo, Sakhetha bona ngaphezulu kwendalo yonke",
      "Sabanika nemiqondiso ecacileyo kumbandela (wenkolo). Ke kaloku abazanga babe neyantlukwano de kwaba semva kokufika kolwazi kubo ngenxa yomona, nentiyano phakathi kwabo. Inene iNkosi wena landela yona, ungalandeli iminqweno yabo bangazi nto",
      "Saza Sabeka wena ke (Muhammad), eNdleleni eqhelekileyo mayela nombandela (wenkolo); ngoko ke omnye komnye. Kodwa Yena uAllâh nguMkhuseli wabenzi bokulungileyo",
      "Inene bona asokuze bakuncede nto ngokuchasene noAllâh. Ke kaloku Inene abenzi bobubi bangabahlobo yakho Iza kugweba phakathi kwabo ngoMhla woVuko malunga noko babephikisana ngako",
      "Le (‘Kur’ân) lukhanyiselo loluntu, isisiKhokelo nenceba kubantu abanengqiniseko (ngokholo lwabo)",
      "Makube abo benza ukungcola bacinga ukuba Siza kubenza babe njengabo bakholwayo benza okulungileyo. (bacinga ukuba) baza kufaniswa kubomi babo nasekufeni kwabo? Okungcolileyo lugwebo1 lwabo",
      "Ke kaloku uAllâh Wadala amazulu nomhlaba ngenyaniso khona ukuze umphefumlo ngamnye ubuyekezwe ngoko wakusebenzelayo, yaye abazi kwenziwa bugwenxa",
      "Umbonile na lowo uzithabathela iminqweno yakhe ayenze uthixo wakhe, uAllâh umyekele ekulahlekeni ngolwazi kwaye Ufake itywina ekuveni kwakhe nasentliziyweni yakhe, Waza Wabeka isigqumathelo phezu kokubona kwakhe? Ngubani ke onokumkhokela emva koAllâh? Ingaba aniyi kukhumbuzeka ke ngoko",
      "Ke kaloku bathi: “Akukho (bomi) ngaphandle (kobu) bomi bethu basemhlabeni; siyafa siphile, akukho nto isitshabalalisayo ngaphandle kwexesha.” Ukanti bona abanalwazi ngoko (bakuthethayo) bayaqikelela kuphela",
      "Naxa iiVesi zeThu zicengcelezwa kubo njengobungqina obucacileyo, ingxoxo yabo ibanye nje kukuthi: “Yiza nookhokho bethu kaloku ukuba uthetha inyaniso.”",
      "Yithi wena: “UAllâh Unenza niphile Aphinde Anenze nife kanti Usaya kunidibanisela iMini yoVuko, ekungekho ntandabuzo ngayo kodwa uninzi lwabantu alwazi",
      "Ke kaloku loluka-Allâh ulongamelo lwamazulu nomhlaba. Mhla iYure ifika, ngaloo Mini amaxoki aya kulahlekelwa",
      "Ke kaloku uya kubona iintlanga zonke ziguqa (zisoyika). Uhlanga ngalunye luya kubizelwa kokubhaliweyo kwalo (luxelelwe okokuba): “NaMhla uza kubuyekezwa ngoko wakusebenzelayo",
      "Lo mbhalo weThu uthetha ngawe ngenyaniso. Inene Thina Sasikubhala konke owawukwenza.’’",
      "Ngoko ke abo bakholwayo, benza izenzo ezilungileyo iNkosi yabo Iya kubangenisa encebeni yaYo. Oko kuko okuyinzuzo ecacileyo",
      "Kodwa bona abo baye bangakholwa (kuya kuthiwa kubo): “Azizanga zicengcelezwe na iiVesi zeThu kuni, kodwa nasuka nina nakhukhumala, naba ngabantu abazizaphula- mthetho",
      "Kananjalo xa kwakusithiwa (kuni): “Inene isithembiso sika- Allâh siyinyaniso neYure (iyeza) akukho kuthandabuza ngayo,’’ nathi nina: “Asiyazi ukuba yintoni na iYure. Siyaqikelela nje uqash-qash, yaye asanelisekanga (yingcaciso yayo).’’",
      "Ke kaloku iziphumo ezingcolileyo zoko bakwenzayo ziya kubonakala kubo yaye baya kurhangqelwa koko babekugculela",
      "Kuya kuthiwa kubo: “NaMhlanje Siya kulibala ngani njengoko nani nalibalayo ngendibano yale Mini yenu, yaye indawo yokubalekela kwenu nguMlilo, kwaye akuyi kubakho bancedi kuni",
      "Oko kwaba ngenxa yokuba nathabatha iiVesi zika- Allâh njengento yokuhlekisa, yaye ubomi basemhlabeni baniqhatha.’’ Ke kaloku ngaloo Mini abayi kukhutshwa kuwo (uMlilo) bengayi kucelwa ukuba bazicengezelele (kuAllâh)",
      "Ngoko ke iindumiso mazibe kuAllâh, iNkosi yamazulu nomhlaba, iNkosi yamaphakade",
      "BobaKhe (bonke) ubukhulu emazulwini nasemhlabeni, yaye nguSobunganga, nguSobulumko"
    ]
  },
  {
    "chapter": 46,
    "versesCount": 35,
    "verses": [
      "Hâ - Mîm",
      "Ukutyhilwa kweNcwadi i’Kur’ân kuvela kuAllâh, uSobunganga, uSobulumko",
      "ASiwadalanga amazulu nomhlaba nokuphakathi kwawo ngaphandle kwenyaniso, yaye (Siwadalele) ixesha elimisiweyo kodwa abo bangakholwayo koko balunyukiswa ngako bayakufulathela",
      "Yithi (Muhammad): “Nibajongile phofu abo nibanqulayo ngaphandle koAllâh? Khanindiboniseni abakudalileyo komhlaba: okanye mhlawumbi babe nobuhlulelane (ekudalweni) kwamazulu? Ndiziseleni isibhalo (esatyhilwa) ngaphambili kunesi (i’Kur’ân) okanye intwana (esaseleyo) yolwazi, ukuba nithetha inyaniso.”",
      "Ngubani olahleke ngaphezulu kunalowo unqula abo bangekhe bamphendule ngaphandle koAllâh de kube yiMini yoVuko1 babe bona ngonqulo olo lwabo bengenalwazi",
      "Xa abantu behlanganiswe ndawonye (ngaloo Mini), abo (babenqulwa) baya kuba ziintshaba kubo, yaye baya kuba ngabaphiki bokunqulwa kwabo",
      "Naxa iiVesi zeThu zicengcelezwa kubo njengobungqina obucacileyo, abo bangakholwayo bathi inyaniso isakuba ifikile kubo: “Lo ngumlingo ocacileyo.”",
      "Makube mhlawumbi bathi: “Uyiqambe ngokwakhe?” Yithi: “Ukuba ndiyiqambe ngokwam nina aniyi kuba nawo (amandla okundikhusela) ngokuchasene noAllâh. Yena nguYena ukwazi kakuhle enikwenzayo. Wanele Yena ukuba Abe liNgqina phakathi kwam nani, yaye nguMxoleli uSozinceba.”",
      "Yithi: “Andifani na nabemveli phakathi kwabaThunywa? Kanti ke mna andikwazi okuza kwenzeka kum okanye kuni. Mna ndilandela okutyhilwe kum kuphela, yaye mna andinto yimbi ngaphandle kokuba nguMlumkisi.”",
      "Yithi: “Niyaqonda na okokuba ukuba yona (i’Kur’ân) ibivela kuAllâh naze nina anakholwa kuyo lo gama ingqina phakathi kwaBatwana bakwaSirayeli langqinayo kwinto efana nayo (i’Kur’ân) laza lakholwa lona lo gama nina nikhukhumele?” Inene uAllâh Akabakhokeli abenzi bobubi",
      "Kananjalo abo bangakholwayo bathi kwabo bakholwayo “Ukuba ngaba (i’Kur’ân) ibilungile, ngebengasandulelanga2 kuyo” ke kaloku xa bengakhokelekekanga yiyo bathi: “Obu bubuxoki bakudala.”",
      "Ke kaloku ngaphambili kunayo yayisisiTyhilelo sikaMûsâ esasisisiKhokelo nenceba. Le ke yiNcwadi engqinayo ngolwimi lwesiArabhu ukulumkisa abo benze ubugwenxa ibe ziindaba ezivuyisayo kubenzi bokulungileyo",
      "Inene abo bathi: “INkosi yethu nguAllâh, baza bahlala beseNdleleni elungileyo, akuyi kubakho koyika ngokuphathelene nabo, bengayi kuxhalaba",
      "AbongamadlelaneePaladesi:bayakuhlalaaphongonaphakade njengomvuzo (wabo) ngenxa yoko bakwenzayo",
      "Kananjalo emntwini Siyalele impatho elungileyo kubazali. Unina wamthwala kanzima wamzala kanzima emva kokummitha nokumlumla iinyanga ezingamashumi amathathu3 (uye akhule) ade afikelele kwixabiso lokubhadla ade afikelele nakwixabiso lokuba neminyaka engamashumi amane, athi: “Nkosi yam ndenze ndibe nombulelo ngoBabalo lwaKho Owandenzela lona nabazali bam, (undenze) ndisebenze ubulungisa Oya kubamkela Wena, Undenzele nenzala engamalungisa. Inene mna ndiguqukele kuWe yaye mna ndingomnye wamaMuslim.”",
      "Bona bangabo kubo Siya kwamkela ezona zilungileyo kwizenzo zabo, Singazihoyi izenzo zabo ezigwenxa. (baya kuba) phakathi kwabemi basePaladesi isithembiso senyaniso, abathenjiswe ngaso",
      "Kodwa lowo uthi kubazali bakhe: “Uff4 kuni, nindithembisa ukuba ndiza kuphinda ndivuswe (ekufeni) lo gama izizukulwana ezingaphambili kunam sele zadlulayo?” Babe bona (abazali bakhe) bethandazela ukufumana uncedo kuAllâh (besithi kunyana lowo wabo): “Yeha kuwe! Kholwa! Inene isithembiso sika-Allâh siyinyaniso.” Kodwa athi yena, “Akunto yimbi oku ngaphandle kokuba ziintsomi zabantu bakudala",
      "Abo (banjalo) ngabo ilizwi (lommiselo) liye lehla (phezu kwabo) abaya kuba phakathi kwezizwe ezagqithayo ngaphambili kunabo zeejinni nabantu. Inene bonke baba ngabalahlekelwa",
      "Kubo bonke kukho amanqanaba (omvuzo nawesohlwayo) ngoko bakwenzayo, yaye kunjalo khona ukuze Ababuyekeze ngokugcweleyo ngezenzo zabo kwaye abayi kwenziwa bugwenxa",
      "NgeMini abo bangazanga bakholwe beya kusondezwa eMlilweni (kuya kuthiwa kubo): “Nabufinca bonke ubumnandi benu ngethuba nanisemhlabeni, nabonwabela, Ke naMhla niya kubuyekezwa ngesohlwayo sehlazo ngokuba nanikhukhumele emhlabeni ngokungekho lungelweni ngenxa yokuba naninendelelo, ningenantobeko.”",
      "Yabona, (uHûd) umzalwana wama’Ad xa walumkisa abantu bakubo kwinginqi yase Al-Ah‘kâf, ukanti abalumkisi (abaninzi) babesele bagqitha ngaphambili kunaye nasemva kwakhe (besithi): “Musani ukunqula nto ngaphandle koAllâh. Inene mna ndiyanoyikisela kwisohlwayo seMini embi kunene.”",
      "Bathi bona: “Ingaba uze kusiwexula na koothixo bethu? Khawuze ke noko usithembisa ngako ukuba uthetha inyaniso.”",
      "Wathi yena: “Ulwazi lokwenzeka kwako (oko ndinithembisa ngako) lukuAllâh kuphela, mna ndinichazela endikuthunyiweyo; kodwa ndinibona ningabantu abaziphatha ngobudenge.”",
      "Ke kaloku ukukubona kwabo (oko babethenjiswe ngako5) kunjengelifu elisondela kwiintili zabo, bathi: “Eli lilifu elisizela nemvula!” (UHûd wathi): “Nakanye (oku) koko beningasenamonde ngako, ngumoya ekukho isohlwayo esibuhlungu kuwo.”",
      "Esitshabalalisa into yonke ngomyalelo weNkosi yaso, baba njalo ke kwaza akwabikho nto yaphinda yabonwa ngaphandle kwamabhodlo abo, Sibabuyekeza kanjalo ke abantu abangabaphuli-mthetho",
      "Ke kaloku Sabamisela (emhlabeni) ngendlela eSinganimiselanga ngayo nina, yaye Sabenzela ukuva nokubona neentliziyo (ingqiqo). Kodwa ukuva nokubona kwabo neentliziyo zabo azizanga zibancede nto xa babesala iiVesi zika-Allâh; yaye baye bagutyungelwa koko babekugculela",
      "Kananjalo Sele Sakutshabalalisa okuningqongileyo (kwezo) zixeko yaye Siyenze ayafana imiqondiso khona ukuze abantu babe nokubuyela (elukholweni)",
      "Kwakutheni ke abo babebathatha njengoothixo bokubasondeza (kuAllâh) bangabancedi kaloku? Nakanye, babashiya enyanyeni (ngokuba) kakade yayibubuxoki obo nomqambo (njee ongenasihlahla)",
      "Yabona (Muhammad), Sathumela ngakuwe iijinni ezimbalwa, (ukuba zize) kuphulaphula i’Kur’ân. Ekuyiphulaphuleni kwazo zathi (zithetha zodwa): “Phulaphulani nithi cwaka.” Yakugqitywa (ukucengcelezwa i’Kur’ân) zabuyela kwabakuzo njengabalumkisi",
      "Zathi: “Mawethu, inene thina sive (ucengcelezo) lweNcwadi etyhilwe emva kwekaMûsâ ingqina okwaba ngaphambili kunayo okukhokelela enyanisweni nakwiNdlela ethe Tye.”",
      "Mawethu, mhoyeni ummemezi (uMthunywa) ka-Allâh nikholwe futhi kuYe (uAllâh), Uya kunixolela izono zenu, Anikhusele kwisohlwayo esibuhlungu",
      "Lowo ungasabeliyo kummemezi ka-Allâh akayi kumenza Asilele (uAllâh nangantoni na) emhlabeni yaye (loo mntu) akayi kuba namkhuseli ngaphandle kwaKhe. Abo (banjalo) basekulahlekeni okucacileyo.”",
      "Ababoni na ukuba uAllâh Owadala amazulu nomhlaba Akasileli ekuwadaleni, Uyakwazi ukunika ubomi kwabafileyo? Ewe nje! Yena Unamandla ngaphezulu kweento zonke",
      "Ke\tkaloku\tngeMini\tabo\tbangakholwayo\tbesondezwa eMlilweni (kuya kuthiwa kubo): “Asiyonyani na le?” baya kuthi bona: “Ewe, (yiyo sifunga) ngeNkosi yethu.” Uya kuthi Yena (uAllâh): “Ngcamlani isohlwayo ke kuba nina naye anakholwa.”",
      "Ngokokeyibanomonde,njengabobabezimiselekubaThunywa ungaphelelwa ngumonde kananjalo ngokuphathelene nabo (bangakholwayo). Iya kuba ngathi (ngaloo) Mini bathenjiswe ngayo azanga baba semhlabeni ngaphandle kweYure yemini. Sisaziso (ke esi). Kodwa ingaba ukhona oza kutshatyalaliswa ngaphandle komntu odelelayo nongenantobeko"
    ]
  },
  {
    "chapter": 47,
    "versesCount": 38,
    "verses": [
      "Abo bangakholwayo baze bathintela (abantu) ukuba bangangeni eNdleleni ka-Allâh, Uya kuzilahla izenzo zabo",
      "Ke bona abo bakholwayo, benze izenzo ezilungileyo, bakholwe nakoko kutyhilwe kuMuhammad yaye kuyinyaniso evela eNkosini yabo, Yona Iya kuguzula izenzo zabo ezingendawo kubo, Ibaphuculele imeko yabo",
      "Oko kungenxa yokuba abo bangakholwayo balandela ubuxoki kanti bona abo bakholwayo balandela inyaniso evela eNkosini yabo. Ubenzela kanjalo ke uAllâh abantu imfaniso yabo",
      "Ngoko ke xa niqubisana nabo bangakholwayo (edabini) bageceni iintamo zabo nide nibathuthumbise ngokubabulala, emva koko nigcine abathinjwa babo nize ukuba niyathanda nibenzele inceba okanye nibakhulule ngentlawuliso de imfazwe yothule imigodlo yayo1. Lowo (ngumyalelo ka- Allâh). Kananjalo ukuba uAllâh Ebethandile ngezithabathele impindezelo ngokwaKhe kodwa Uye (Wayalela umzabalazo wezixhobo) ukuvavanya abanye ngabanye. Kananjalo abo babulewe eNdleleni ka-Allâh",
      "Yena Uya kubakhokela Aphucule imeko yabo",
      "Abangenise ePaladesi Ayenze yazeke kubo",
      "Hini na nina bakholwayo, ukuba nincedisa uAllâh Uya kunincedisa nani, Amilisele iinyawo zenu ngokuqinileyo. (uAllâh) Akasokuze azisingele phantsi izenzo zabo",
      "Kodwa abo bangakholwayo okwabo yimbandezelo kwaye Yena Uya kuyisingela phantsi imisebenzi yabo",
      "Oko kungenxa yokuba bekuchasile oko uAllâh Akutyhilileyo, ngoko ke Wenze izenzo zabo azabi nto yanto",
      "Kanti abahamba-hambanga na elizweni babone ukuba saba njani na isiphelo sabo babandulelayo? uAllâh Watshabalalisa (yonke into) phezu kwabo ukanti (okulindele) abakholwayo (ikwa) yinto ekwanjengaleyo",
      "OkokungenxayokubauAllâhnguMkhuseliwabobakholwayo kwanokuba abangakholwayo abanamkhuseli",
      "Inene uAllâh Uya kubangenisa abo bakholwayo, benza imisebenzi elungileyo eMiyezweni ekumpompoza imilambo, kodwa bona abo bangakholwayo bayazonwabisa batye okwezilwanyana ezitya ingca kanti uMlilo iya kuba likhaya labo",
      "Zingaphi izixeko ezaziluqilima kunesixeko senu (iMakkah) (sixeko eso saseMakkah) sakugxothayo wena (Muhammad)? Sazitshabalalisa ke Thina: yaye akuzanga kubekho mncedi wazo (ezo zixeko)",
      "Ingaba abo basebungqineni obucacileyo obuvela eNkosini yabo bayafana nabo ukungcola kwezenzo zabo kwenziwe kwanomtsalane kubo, balandela iminqweno yabo",
      "Ingaba inkcazo yePaladesi, leyo abakholwayo bathenjiswe ngayo ekumpompoza imilambo emanzi wayo angaphithikezwanga, imilambo yobisi encasa yawo ingaguqukiyo, imilambo yewayini emnandi kwabo bayiselayo, nemilambo yobusi obuhlambulukileyo, abaza kufumana kuyo zonke iintlobo zeziqhamo noxolelo lwezono oluvela eNkosini yabo, yafana na neyabo baza kuhlala eMlilweni ngonaphakade benikwa amanzi atshisayo aza kubuxula amathumbu abo",
      "Phakathi kwabo (Muhammad) kukho abo bakuphulaphulayo, de bemke kuwe, bathi kwabo babenikwe ulwazi: “Yintoni le agqiba ukuyitsho ngoku?” Abo ngabo uAllâh atywine iintliziyo zabo, abalandela iminqweno yabo (engendawo)",
      "Ke bona abo bakhokelelekileyo Uyabongezelelela isiKhokelo Abanike ubulungisa babo",
      "Ingaba balinde nto yimbi na ngaphandle kokuba iYure isuke ibafikele bengalindelanga? Kodwa sele zifikile kakade iimpawu ezithile (zayo) Iya kunceda ntoni inkumbulo2 yabo xa sele ifikile",
      "Yazi ke wena okokuba akukho thixo wumbi ngaphandle koAllâh, ucele netarhu ngezono zakho, nangezamakholwa namakholwakazi. Kwaye uAllah Unolwazi ngentshukumo yakho nendawo yakho yokuphumla",
      "Abo bakholwayo bathi: “Kutheni kungekho Sûrah ithunyelweyo kodwa isakuthunyelwa iSûrah echanekileyo, nokulwa kukhankanyiwe kuyo, uye ubabone abo bantliziyo zabo zinesifo (sobuhanahanisi) bekujonge (ndlaa) oku komntu ofunyenwe kukufa. Ke kaloku okona bekuya kubalungela ngakumbi bona",
      "Yintobeko namazwi alungileyo, naxa umbandela (wokulwa) ubusele usekiwe, ukuba bebenyanisekile kuAllâh, bekuya kuba ngcono kubo oko",
      "Ingaba nina ukuba mhlawumbi beninokujibilika, beniza kwenza ubutshinga emhlabeni niqhawule amaqhina okuzalana (nezizalwana zenu)",
      "Abo (benza oko) ngabo uAllâh Abaqalekisileyo, ngoko ke Ubenze baba nobuthulu, Wabaphanyaza nokubona kwabo",
      "Kanti abayicamgcisisi na i’Kur’ân, okanye kukho izitshixo ezintliziyweni zabo",
      "Inene abo baye batyibilika babuyela (ekungakholweni) emva kokuba isiKhokelo besele sifikile kubo uShaytân ubarhwebeshile walolula nethemba labo (lobuxoki)",
      "Oku kungenxa yokuba bathi kwabo bakuchasileyo oko uAllâh Akutyhilileyo (i’Kur’ân): “Siya kunithobela kwinxalenye yombandela.” Kodwa Yena uAllâh Uyayazi imfihlelo yabo",
      "Kazi okokuba kuya kuba njani na xa iingelosi zibathabatha (ngethuba) lokufa kwabo, zibabetha ebusweni babo nasemiqolo yabo",
      "Oko kungenxa yokuba baye balandela oko kwavusa umsindo ka-Allâh bachasa oko kuMkholisayo, Waza Wazenza zabubuvuvu izenzo zabo",
      "Makube mhlawumbi abo bantliziyo zabo zinesifo bacinga ukuba uAllâh Akayi kuziveza elubala (iimbono) zabo eziyinkcaso",
      "KananjaloukubabeSithandabeSingabavezakuwe, yayeubuza kubazi ngophawu lwabo; kodwa uza kubazi ngemvakalo zwi yentetho yabo. Kwaye uAllâh uyazazi izenzo zenu",
      "Ke kaloku Siya kunivavanya de bacace abo bazabalazela (iNdlela ka-Allâh) phakathi kwenu nabanomonde, yaye Siya kuyicikida imibandela yenu",
      "Inene abo bangakholwayo, bathintela (abanye) eNdleleni ka- Allâh, baphikise uMthunywa (uMuhammad) emva kokuba isikhokelo sicacile kubo asokuze bamonzakalise uAllâh, kwaye Yena Uya kusuka Enze izenzo zabo zibe yinto engento",
      "Hini na nina bakholwayo, thobelani uAllâh, nithobele uMthunywa ningatshitshisi izenzo zenu (ngokungamthobeli)",
      "Inene abo bangakholwayo, bathintela abanye eNdleleni ka- Allâh baze bafe besengabangakholwayo Akasokuze abaxolele uAllâh",
      "Ngoko ke ningatyhafi nicele ukuba makube luxolo (imfazwe iphele) lo gama inini abangentla; kwaye uAllâh Ukunye nani Engasokuze Anibandezele umvuzo wezenzo zenu",
      "Ubomi beli hlabathi lulonwabo (lobuxoki) yaye buya phambukisa. Kanti ke ukuba niyakholwa, noyike uAllâh, Yena Uya kuninika imivuzo yenu yaye Akayi kucela izinto zenu",
      "Ukanti ukuba Ebenokuzicela kuni, beniya kuzinkonya, yaye Ebeza kuyiveza elubala inkcaso yenu",
      "Aphakeninaningabobamenyelwaukubabanikele(ngamalizo) eNdleleni ka-Allâh kodwa phakathi kwenu kukho abo banobugqolo. Nabani na ke onobugqolo (abanjalo) banjalo ngokuchasene neziqu zabo. Yena uAllâh Akadingi nto ukanti nini abadingayo. Ke kaloku ukuba nithe natyibilika narhoxa eNdleleni, Yena Uya kwenza abanye abantu endaweni yenu bona ke abayi kuba njengani"
    ]
  },
  {
    "chapter": 48,
    "versesCount": 29,
    "verses": [
      "Inene Thina Sikunikile wena (Muhammad) uloyiso olucacileyo",
      "Nokuba uAllâh Uya kukuxolela izono zakho zamandulo nexesha elizayo, Agqibelelise uBabalo lwakhe kuwe, Akukhokelele eNdleleni ethe Tye",
      "Nokuba uAllâh Uya kukunceda ngoncedo olumandla",
      "NguYe Owathumela inzolo ezintliziyweni zamakholwa ukwenzela ukuba ongezeleleke ukholo phezu kokholo analo yaye yeka-Allâh imikhosi yamazulu nomhlaba kananjalo uAllah nguSolwazi, uSobulumko",
      "Kwanokuba Uya kungenisa amakholwa namakholwakazi eMiyezweni ekumpompoza imilambo ngaphantsi kwayo bahlale apho ngonaphakade, Abasusele izenzo zabo ezigwenxa kubo Oko ke yinzuzo enkulu kuAllâh",
      "Nokuba Uza kubohlwaya abahanahanisi nabahanahanisikazi, abakhonzi bezithixo nabakhonzazana bezithixo, nabo bacinga iingcinga ezingcolileyo ngoAllâh. Phezu kwabo kukho ishwangusha eliluhlobo olungcolileyo kwaye uAllâh Unomsindo ngokubhekisele kubo, Wabaqalekisa nokubaqalekisa, Wabalungiselela isiHogo, Hayi ukungcola kwesiphelo sohambo lwabo",
      "Ke kaloku yeka-Allâh imikhosi esemazulwini nasemhlabeni. Kananjalo uAllâh nguSobunganga, uSobulumko",
      "Inene wena, Sikuthumelele ukuba ube lingqina nomvakalisi weendaba ezivuyisayo noMlumkisi",
      "Kwanokuba nina nikholwe kuAllâh noMthunywa waKhe nimhloniphe nimenzele imbeko (uMuhammad), NiMzukise (uAllâh) ekuseni nangenjikalanga",
      "Inene abo benza isifungo sesibophelelo kuwe (Muhammad) bona enyanisweni benza isifungo sesibophelelo kuAllâh. ISandla sika-Allâh siphezu kwezandla zabo. Ke lowo waphula isithembiso sakhe, usaphula ngokuchasene nesiqu sakhe. Lowo uzalisekisa oko athembise ngako kuAllâh, (uAllâh) Uya kumnika umvuzo omkhulu",
      "Ke kaloku abo baye bashiyeke ngemva bangama-Arabhu asentlango, baza kuthi kuwe: “Iimpahla zethu neentsapho zethu ziye zasibambezela, ngoko ke wena sicelele itarhu (kuAllâh).” Bona bathetha ngamalwimi abo okungekho zintliziyweni zabo. Yithi: “Ngubani ongathintela uAllâh xa Enokuthi Athande ukuba uhlelwe kokuluncedo? Nakanye, uAllâh Ukwazi konke enikwenzayo",
      "Kodwa nina nanicinga okokuba uMthunywa (uMuhammad) namakholwa asokuze baphinde babuyele kwiintsapho zabo kananjalo oko kwenziwa kwakuhle ezintliziyweni zenu. Nina nacinga iingcinga ezingcolileyo naza naba ngabantu abatshabalalayo.”",
      "Nabani na ongakholwanga kuAllâh nomthunywa waKhe (Muhammad) inene abangakholwanga sibalungiselele iDangatya",
      "Loluka-Allah ulongamelo lwamazulu nomhlaba, Uxolela lowo Athande ukumxolela Ohlwaye lowo Athande ukumohlwaya. UAllâh nguMxoleli, uSozinceba",
      "Abo babeshiyeke ngemva baza kuthi xa nisiya kuthabatha ixhayelo; “Masinilandele nathi.” Banqwenela ukuguqula amazwi ka-Allâh. Yithi: “Aningekhe\tnisilandele. Sele\tEtsho njalo\tuAllâh kwangaphambili” Baya kuthi ke bona: “Nini nje abasimonelayo”\tkodwa\t(enyanisweni)\tbabengaqiqi\tnto ngaphandle kokuncinane",
      "Yithi ke kwabo babeshiyeke ngemva bangama-Arabhu asentlango:“Nizakubizwa(niqubisane) nabantuabanomkhosi onamandla (ngakumbi) niya kulwa nabo ke okanye bona bazinikele, (kuni) ngoko ke ukuba niyathobela uAllâh Uya kuninika umvuzo olungileyo; kodwa ukuba niyajibilika njengoko nanijibilikile ngaphambili, Uya kunohlwaya ngesohlwayo esibuhlungu.”",
      "Akukho tyala koyimfama, okanye kosisiqhwala okanye kogulayo (ngokushiyeka kwabo ngasemva) Nabani na ke othobela uAllâh noMthunywa waKhe Uya kumngenisa emiyezweni ekumpompoza imilambo ngaphantsi kwayo: kodwa lowo ujikayo emke Uya kumohlwaya ngesohlwayo esikhulu",
      "Inene uAllâh Wakholiseka ngamakholwa xa ayesenza isifungo sesibophelelo kuwe (Muhammad), phantsi komthi, kwaye Wayekwazi okusentliziyweni, Waza Wathulula inzolo nokwaneliseka komphefumlo phezu kwawo Wawavuza ngoloyisokazi olukhulu",
      "Kananjalo lininzi ixhayelo lemfazwe abaya kulithatha kwaye uAllâh nguSobunganga, uSobulumko",
      "UAllâh Unithembise ixhayelo elininzi eniya kulithatha kwaye Anikhokelele eNdleleni ethe Tye",
      "Kananjalo Unithembisenangolunye(uloyiso) eningekafikeleli kulo kodwa Yena uAllâh Sele eligubungele, kwaye uAllâh Ungentla kwezinto zonke",
      "Ke kaloku ukuba abo (bantu baseMakkah) bangakholwayo bebeza kunilwa, bebeza kunizela ngemiva (banibaleke). Bebengazi kufumana mkhuseli namncedisi",
      "(Le)yiNdlelaemiselweyoka-Allâheyayikhonanangaphambili yaye awusokuze ufumane kuguquka eNdleleni ka-Allâh",
      "Kananjalo nguYe Owabamba izandla zabo ukuba zingafikeleli kuni nezandla zenu ukuba zingafikeleli kubo (ngexesha) laseMakkah emva kokuba Waye nenze naba nokuboyisa. UAllâh nguSokubona woko nikwenzayo",
      "Bona (abantu baseMakkah) yayingabo ababengakholwa benithintela ukuba ningangeni eMasjid al-Harâm lo gama idini lomnikelo lalithintelekile ukuba lifikelele kwindawo yokunikelwa kwalo. Ke kaloku ukuba\tkwakungekho ngenxa yamakholwa namakholwakazi enaningawazi nina ukuba ningasuke niwanyathele (niwabulale) kwanokuba naniya kuhlelwa kukungaxabiseki ngenxa yabo ningazi ngenanivunyelwe ukuba ningene (eMakkah). (Oku kwaba njalo) khona ukuze uAllâh Angenise encebeni yaKhe lowo Athande ukumngenisa. Ukuba abakholwayo babengekho kunye nabo (eMakkah) ngesasibohlwayile abo bangakholwayo phakathi kwabo ngesohlwayo esibuhlungu",
      "Yabona! Abo bangakholwayo bathi besakuba nenkukhumalo nekratshi, inkukhumalo yemihla yokungazi, Yena uAllâh Wathulula ukuthozama phezu koMthunywa waKhe naphezu kwamakholwa, wayalela phezu kwawo ilizwi lokwenziwa kokulungileyo, yaye ayefanelekile lilo ilizwi elo yaye uAllâh nguSolwazi wezinto zonke",
      "Inene uAllâh Uza kuwufezekisa umbono wokwenyani Awawubonisa uMthunywa waKhe. Inene nina (maMuslim) niza kungena eMasjid al-Harâm, uAllâh Ethandile ngenene nangenyaniso, nichebe iintloko zenu, iinwele zenu ziphungulwe, ningoyiki bani. Yena (uAllâh) Wazi ebeningakwazi yaye Ucwangcise kwangaphambili kunoko uloyiso olukufuphi nolo (kungekudala)",
      "NguYe Owathumela uMthunywa nesiKhokelo nenkolo yenyaniso ukuba Ayibonakalise ngaphezulu kweenkolo zonke, yaye uAllâh liNgqina elaneleyo",
      "UMuhammad nguMthunywa ka-Allâh ukanti abo bakunye naye bangqwabalala kwabangakholwayo, banenceba phakathi kwabo (bodwa). Ubabona bequbuda (emthandazweni) befuna ubuBele buka-Allâh nokuthandwa nguYe. Uphawu lwabo lusebusweni babo (emabunzini) oluvela kumzila wokuqubuda. Yinkcazo yabo ke leyo ephuma kwiTorah, kanti inkcazo yabo kwiVangeli injengesityalo esivelisa iingcambu zaso, size sizomeleze ukuze zintshule ziqine zime ngeziqu zazo, zivuyise umlimi (wazo) khona ukuze (uAllâh) Abahlahlambise abangakholwayo. UAllâh Uthembise abo bakholwayo, benza izenzo ezilungileyo phakathi kwabo, ngoxolelo lwezono, nomvuzo omkhulu"
    ]
  },
  {
    "chapter": 49,
    "versesCount": 18,
    "verses": [
      "Hini na nina bakholwayo musani ukukhokela uAllâh noMthunywa waKhe (ngokuthabatha isigqibo), kananjalo moyikeni uAllâh, inene! UAllâh nguSokuva, nguSolwazi",
      "Hini na nina bakholwayo, musani ukuphakamisa amazwi enu abe ngentla kwelizwi loMprofeti (uMuhammad) okanye nikhwaze xa nithetha naye njengokukhwazana kwabanye benu, hleze izenzo zenu zibe yinto engento, nibe ningazi nina",
      "Inene abo bathoba amazwi abo phambi koMthunywa ka- Allâh bona bangabo iintliziyo zabo uAllâh Azivavanyele ubulungisa, okwabo luxolelo lwezono nomvuzo omkhulu",
      "Inene abo bakukhwaza ngemva ezindlwini zabo uninzi lwabo abasebenzisi ngqiqo",
      "Ukuba bebenokulinda ude uphume uze kubo, bekuya kuba kokona kulungileyo oko kubo. Kodwa uAllâh nguMxoleli uSozinceba",
      "Hini na nina bakholwayo, xa kufika kuni (umntu) oyiFâsi’k1 (esiza) nenkcazelo, phandani, kuba hleze nonzakalise abantu ningazi ngoko nikwenzileyo, nizisole",
      "Yazini into yokuba phakathi kwenu kukho uMthunywa ka- Allâh. Ukuba ngaba ebeza kuthobela nina ubukhulu becala, beniya kuba sebunzimeni, kodwa uAllâh Unibonelele ngokholo, Walwenza lwathandeka nasezintliziyweni zenu, Wenza kwathiyeka kuni ukungakholwa, indelelo, nokungabi nantobeko. Abo (banjalo) ngabona bakhokelelekileyo",
      "(Obo) bubuBele obuvela kuAllâh noBabalo kwaye uAllâh nguSolwazi uSobulumko",
      "Ke kaloku ukuba ngaba amaqela amabini angamakholwa ayalwa, yenzani uxolelwaniso phakathi kwawo omabini. Kodwa ukuba elinye kuwo lenza ugabadelo kwelinye, yilwani nelo lenza ugabadelo de libuyele emgaqweni ka- Allâh. Ukuba liyabuyela ke yenzani uxolelwaniso phakathi kwawo ngokusebulungiseni, (nani) nenze ngokobulungisa ngokuba uAllâh Uyabathanda abo banobulungisa",
      "Amakholwa wona ngabazalwana, ngoko ke yenzani uxolelaniso phakathi kwabazalwana benu. Noyike uAllâh kananjalo ukuze nizuze (ukwenzelwa) inceba",
      "Hini na nina bakholwayo, makungabikho bantu benza intlekisa ngabanye abantu, (kunokwenzeka) mhlawumbi (kuthi kanti) bona (aba kuhlekiswa ngabo) ngabona bangcono kunabo; kungabikho bafazi kananjalo abenza intlekisa (ngabanye) abafazi (kunokwenzeka) mhlawumbi (kuthi kanti) ngabo abangcono kunabo (bahlekayo). Kananjalo musani ukuthukana, ningabizani ngamagama eziqhulo ezikhubekisayo. Libi igama elisisiqhulo (elithetha) ububi emva kokuba (umntu amkele i-Islam) enokholo. Kananjalo lowo ungaguqukiyo ngabo banjalo ke abangabenzi bobubi",
      "Hini na nina bakholwayo kuphepheni ukukrokrela, inene, ezinye izikrokro zisisono. Kananjalo musani ukucuphana okanye nihlebane. Ingaba omnye apha kuni angathanda ukudla inyama yomntakwabo efile? Ningayonyanya. Yoyikani uAllâh ke; uAllâh nguMamkeli wenguquko, Unenceba",
      "Hini na bantu Sanidala ngendoda nomfazi Sanenza nazizizwe neentlanga khon’ukuze nazane. Oyena uhloniphekileyo phakathi kwenu ngulowo uMoyika kakhulu uAllâh. Inene uAllâh nguSolwazi, Owazi konke",
      "Ama-Arabhu asentlango athi: “Sikholiwe.” Yithi: “Anikhange (niqale) ukukholwa; qha nina yithani “Sizinikele (kwi-Islam) ngokuba ukholo alukangeni ezintliziyweni zenu. Kanti ukuba niyaMthobela uAllâh noMthunywa waKhe, Akayi kunibandezela nto ngezenzo zenu. Inene uAllâh nguMxoleli, nguSozinceba.”",
      "Amakholwa kuphela akholwa kuAllâh nakuMthunywa waKhe, aze emva koko angathandabuzi koko wona azabalaza eNdleleni ka-Allâh ngezinto zawo nobomi bawo. Abo ngabo banyanisekileyo",
      "Yithi: “Ingaba niza kuxelela uAllâh ngenkolo yenu lo gama uAllâh Esazi okusemazulwini nasemhlabeni, kananjalo uAllâh Unolwazi ngaphezulu kwezinto zonke",
      "Bacinga ukuba benzela wena uvelwano (Muhammad) ngokwamkela kwabo i-Islam. Yithi: “Musani ukuthabatha ukwamkela kwenu i-Islam njengovelwano kum. Ukusuka apho uAllâh Wenzela nina ukuba Anikhokelele elukholweni, ukuba ninenyaniso.”",
      "Inene, uAllâh Wazi (iinkalo) ezingabonwayo zamazulu nomhlaba. Kananjalo uAllâh Uyakubona oko nikwenzayo"
    ]
  },
  {
    "chapter": 50,
    "versesCount": 45,
    "verses": [
      "‘Kâf. Nge’Kur’ân eZukileyo",
      "Ke kaloku bamangaliseka kukuba kufike uMlumkisi kubo ephuma phakathi kwabo, yaye abangakholwayo bathi: “Yinto engumnqa le",
      "Sisakuba sifile sele siluthuli, (siza kuphinda sibuyiselwe ebomini)? Oko kukubuyela (emhlabeni) okukude.”",
      "Siyakwazi okwabo okugqitywa ngumhlaba, yaye kuThi kukho iNcwadi elondoloziweyo",
      "Kodwa bona bayiphikile inyaniso isakuba ifikile kubo. Ngoko ke bakwimo yokudideka",
      "Abajonganga na ezulwini ngentla kwabo ukuba Salakha njani, Salihombisa nokulihombisa kwanokuba kukanjani na ukungabi nazintanda kwalo",
      "Kanti nomhlaba Siwandlalile Sabeka iintaba ezimile ngokuqinileyo Senza kwahluma apho kuwo (umhlaba) neentlobo zezinto ezintle",
      "Ezinika ukhanyiselo, nesikhumbuzi kuye wonke osisicaka esibuyelayo (kuAllâh)",
      "Kananjalo Sithobe imvula esikelelekileyo isuka esibhakabhakeni Senza ngayo kwahluma izitiya neenkozo ezivela kwisivuno",
      "Nemithi emide yesundu ineziqhamo ezicwangciswe ngokwemiqolo eyalekeneyo",
      "Umsindleko wezicaka (zika-Allâh), kananjalo Sinike ubomi ngayo (imvula) emhlabeni ofileyo. Lunjalo ke uvuko (lwabafileyo)",
      "Abantu bakwaNûh baphika ngaphambili kunabo nabemi baseRassi1 nabakwaThamûd",
      "Nabakwa-’Ad nabakwaFir’awn nabazalwana bakaLût",
      "Nabemi basezinkunini nabantu baseTubba’, ngamnye kubo wamphika uMthunywa wabo, saza isilumkiso saM sehla (phezu kwabo) ke",
      "Ingaba Sasilela kwindalo yokuqala kusini na? Kodwa basekudidekeni ngokuphathelene nendalo entsha",
      "Ke kaloku Samdala umntu yaye Siyakwazi okusetyezwa ngumphefumlo wakhe kuye. Kwaye Thina Sisondele kuye kunomthovutho2 wakhe",
      "Xa abamkeli3 ababini besamkela behleli ekunene nasekhohlo",
      "Akukho nalinye ilizwi umntu alithethayo koko kuba sele kukho umqwalaseli osele elungele (ukubhala)",
      "Kananjalo ukuyoba kokufa kuya kuza nenyaniso; ebenizama ukuyiphepha",
      "Ke kaloku neXilongo liya kuvuthelwa. Leyo iya kuba iyiMini isilumkiso sasikhutshiwe (ngayo)",
      "Umphefumlo ngamnye uya kuza nomqhubi (wawo) nengqina",
      "(Kuya kuthiwa kuwo): “Wena wawungayinanzanga (le Mini), Sisisusile ke isigqubuthelo kuwe, (ngoku) ukubona kwakho naMhlanje kubukhali.”",
      "Aze umqhubi wawo (ingelosi) athi: “Lo Umbhalo ngulo ukum, sele ulungiswe kakade.”",
      "(UAllâh Uya kuthi): “Phosa esiHogweni wonke osisingcoli esineenkani ongakholwayo.”",
      "Uya kuthi uAllâh kulowo ungumoni: “Mthinteli ndini wokulungileyo, mgabadeli ndini, mthandabuzi ndini",
      "Lowo (walinganisa) thixo bambi noAllâh.” (Aphinde Athi kwingelosi emqhubayo): “Mphose esohlwayweni esibuhlungu.”",
      "Umhlobo wakhe (uSathana) uya kuthi: “Nkosi yethu, asindim owamenza ukuba abe ngumgabadeli koko nguye ngokwakhe owaba sekulahlekeni (okwambeka) kude.”",
      "(UAllâh) Uya kuthi: “Musani ukuphikisana phambi kwaM, ekubeni Ndandinilumkisile kwangenxa engaphambili.”",
      "Ilizwi (elingummiselo) aliyi kuguqulwa kuM yaye Andisokuze Ndibe ngumsweli bulungisa kwizicaka",
      "NgeMini eSiya kuthi esiHogweni: “Ingaba ugcwele? Siya (kuphendula) sona sithi: “Ingaba kusekho abanye na?”",
      "Ke kaloku iPaladesi iya kusondezwa kubenzi bokulungileyo, ingabi kude",
      "(Kuya kuthiwa): “Oku koko nanithenjiswe ngako (oko) kokwakhe wonke ongumbuyeli kuAllâh nomgcini womnqophiso waKhe",
      "Owamoyikayo uSozinceba, Ongabonwayo, wabuyela (kuYe) ngentliziyo (enenguquko)",
      "Ngena kuyo (iPaladesi) ngoxolo. Le yiMini yaphakade.”",
      "Baya kufumana konke abakunqwenelayo apho, yaye kuThi kusekho nokunye okungaphaya koko",
      "Kanti zingaphi izizukulwana eSazitshabalalisayo ngaphambili kunabo, ezazinkulu kunabo ngamandla zityhutyhe ilizwe lonke, ikhona phofu indawo yokubalekela",
      "Inene kuko oko kukho inkumbuzo kuye nabani na ophulaphulayo lo gama ekho (ngokwasengqondweni)",
      "Sawadala ngenene amazulu nomhlaba noko kuphakathi kuwo ngeentsuku ezintandathu kwaye akukho kudinwa kwaSichukumisayo",
      "Ke wena yiba nomonde ngoko bakutshoyo, uzukise (uAllâh) ngendumiso yeNkosi yakho phambi kokuphuma kwelanga naphambi kokutshona kwalo",
      "(Nakwinxalenye) yobusuku. Mzukise nasemva kokuqubuda (emthandazweni)",
      "Ke kaloku uphulaphule ngeMini xa uMmemezi eya kumemeza kwindawo ekufuphi",
      "NgeMini abaya kuva isithonga ngenyaniso. Leyo yiMini yokuphuma (emangcwabeni)",
      "Inene Sithi abanika ubomi Senze nokufa yaye kuThi kulapho kuza kuphelelwa khona",
      "NgeMini umhlaba uya kuzahlukanisa nabo (baze baphume emangcwabeni abo) ngesaquphe; olo luqokelelo olulula kuThi",
      "Sikwazi kakuhle abakuthethayo, yaye wena awungomnyanzelisi phezu kwabo (wokubenza bakholwe ngenkani) kodwa ke wena khumbuza nge’Kur’ân nabani na lowo usoyikayo isilumkiso saM"
    ]
  },
  {
    "chapter": 51,
    "versesCount": 60,
    "verses": [
      "Ndifunga (ngeMimoya) evuthuzayo",
      "(Nangamafu) athwala umthwalo onzima wamanzi",
      "Nangee(nqanawa) eziwiza kalula nangocoselelo",
      "Nangezo (ngelosi) zahlulahlula (izinto) ngokomyalelo (ka- Allâh)",
      "Inene oko nithenjiswe ngako kuyinyaniso",
      "Kananjalo inene imbuyekezo iza kwenzeka",
      "Ndifunga nangamazulu aneendlela",
      "Inene nina nahlukile ngeentetho",
      "Olahlekileyo\twakude\tkuyo\t(i’Kur’ân)\tngulowo ulahlekisiweyo",
      "Abatshabalalayo ngamaxoki",
      "Abaphantsi kwesigqubuthelo bengenanyameko",
      "Bayabuza, “Inini na iMini yembuyekezo?”",
      "(Leyo) yiMini abaya kujingiswa ngayo eMlilweni",
      "(Kananjalo kuza kuthiwa kubo): “Ngcamlani isohlwayo senu ke. Oku koko naningenamonde ngako.”",
      "Inene wona amalungisa aya kuba phakathi kweMiyezo nemithombo",
      "Esamkela oko iNkosi yawo Iwanike kona. Kaloku wona aye aba ngabenzi bokulungileyo kwangaphambili",
      "Wona ayelala kancinane ebusuku",
      "Nangeeyure eziphambi konyezi ayeye acele itarhu (kuAllâh)",
      "Kantinasebutyebinibawo(kwakuyekukhutshwe) amalungelo (abahlwempuzekileyo), abangqibi nababandazelekileyo",
      "Ke kaloku emhlabeni kukho imiqondiso kwabanyanisekileyo (elukholweni)",
      "Nakuni buqu. Kanti aniboni na",
      "Nasezulwini kukho imbonelelo yenu yako konke enithenjiswe ngako",
      "Ke kaloku (Ndifunga) ngeNkosi yamazulu nomhlaba, inene yona (i’Kur’ân) yinyaniso enjengokuba nithetha",
      "Ingaba ibali leendwendwe ezixabisekileyo zikaIbrâhîm lifikile na kuwe",
      "Ekungeneni kwazo emzini wakhe zathi: “(Siya nibulisa) ngoxolo. Waphendula yena, (nakuni makube) luxolo, nina ningabantu abangaziwayo.”",
      "Wahamba waya kusapho lwakhe wabuya nenyama yethole elityetyisiweyo elojiweyo",
      "Walibeka phambi kwazo (iindwendwe ezo); wathi: “Aniyi kutya na?”",
      "Waziva enokuzoyika. Zathi zona: “Ungoyiki,” zamnika iindaba ezivuyisayo zenkwenkwana enolwazi",
      "Ke kaloku umkakhe weza kuye ngesikhalo (somothuko) ezibetha ubuso bakhe, esithi: “(Mna ndingumfazi) oludlolwazana nje!”",
      "Zathi zona: Itsho njalo ke iNkosi yakho; inene yona nguSolubabalo, uSolwazi",
      "UIbrâhîm wathi: “Myalezo mni na (lo) nize ngawo (apha) kanye kanye nina ziThunywa?”",
      "Zathi zona: “Inene thina sithunyelwe kubantu abazizaphula- mthetho",
      "Ukuba sithulule phezu kwabo amatye odongwe",
      "Aphawulelwe abagabadeli phambi kweNkosi yakho.”",
      "Ngoko ke Sakhupha (wonke) olikholwa phakathi apho",
      "Kananjalo aSizanga Sifumane mntu ngaphandle komzi omnye wamaMuslim (umzi kaLût neentombi zakhe)",
      "Sashiya umqondiso apho kwabo basoyikayo isohlwayo esibuhlungu",
      "Kananjalo kuMûsâ (kwakukho umnqondiso), ukumthumela kweThu kuFir’awn negunya elicacileyo",
      "Kodwa (uFir’awn) watshikila nabalandeli bakhe, wathi: “(UMûsâ) ngumenzi wemilingo nephambana.”",
      "Samntywilisela elwandle yena namadoda omkhosi wakhe ngenxa yokuba wayesoleka",
      "Nakuma’Ad (wabakhona umnqondiso), xa Sathumela umoya oludlolo1 (owavuthuzayo ngokuchaseneyo nabo)",
      "Awuzanga usindise nenye into owawubhudla phezu kwayo koko wayishiya itshabalele, ibubutyobo",
      "NakwaThamûd, xa kwathiwa kubo: “Yibani nizonwabisa okwethutyana.”",
      "Bona baba nendelelo ngokubhekiselele kumyalelo weNkosi yabo, ngoko iindudumo zabahlasela besajongile",
      "Azanga bakwazi ukuvuka ke, bengazanga bakwazi nokuzikhusela",
      "Kananjalo Satshabalalisa abantu bakwaNûh ngaphambili, inene, bona babengabantu, abagabadelayo",
      "Thina Sawabumba amazulu ngamandla. Inene, Thina Siyakwazi ukwandisa ukwandlaleka kwephakade",
      "Nomhlaba Siwandlalile, Hayi ubuncutshe boMlungiseleli (wendalo)",
      "Kwizinto zonke Sidale amaqabane (azo) ngambini khona ukuze nikhumbule (iziBele zika-Allâh)",
      "Balekelani kuAllâh ke ngoko. Inene mna ndinguMlumkisi kuni ocacileyo",
      "Musani ukwayamanisa thixo wumbi kuAllâh. Inene mna ndinguMlumkisi ocacileyo kuni",
      "Kwangokunjalo akuzanga khe kufike nawuphi na uMthunywa kwabangaphambili kunabo bangathi: “Umenzi wemilingo okanye iphambana.”",
      "Ingaba babecetyiswe ngabo2 ukuba benze le nto? Nakanye bona buqu bangabantu abagabadela batsiba imida (ekungakholweni)",
      "Bayeke ke wena (Muhammad) kuba akuyi kusoleka. (njengoko uwuvakalisile umyalezo kubo)",
      "Bakhumbuze kananjalo, kuba inene inkumbuzo ilulutho kumakholwa",
      "Kananjalo aNdidalanga abantu neeJinni ngaphandle (kokubadalela) ukuba banqule Mna",
      "Andinasixhaso Ndisifunayo kubo, Ndingafuni nakondliwa ngabo Mna",
      "Inene nguAllâh OnguMondli, uMninimandla amakhulu",
      "Ke kaloku inene okwabo benza ubugwenxa sisabelo (sesohlwayo)esinjengesabelosabahlobobabo(abalandulelayo eli). MabangaNdiqhwayi ngokungenamonde ke",
      "Yeha ke kwabo bangakholwayo kwiMini abathenjiswe ngayo"
    ]
  },
  {
    "chapter": 52,
    "versesCount": 49,
    "verses": [
      "(Ndifunga ngeNtaba) yeTûr",
      "NangeNcwadi ebhaliweyo",
      "Kumacwecwe avulwe ondlalwa",
      "NangoMzi1 ohanjelwa rhoqo",
      "Nangophahla (izulu) oluphakamele phezulu",
      "Nangolwandle oluzele (ngumlilo)",
      "Inene isohlwayo seNkosi yakho siza kwenzeka",
      "Ngokuba akukho mthinteli (waso)",
      "NgeMini izulu liya kuzamazama ngokujikelezayo",
      "Neentaba zigqithe zimke",
      "Yeha ke ngalooMini kubaphiki",
      "Abancokola amampunge bezonwabisa",
      "Ngemini abaya kutshovelwa eMlilweni wesiHogo ngamandla",
      "(Kuya kuthiwa kubo): “Nangu ke lo Mlilo naniwuphika",
      "Ngumlingo na lo, okanye aniboni",
      "(Ngenani ke) nitshe phakathi apho; yibani nomonde okanye ningabi namonde kuyafana kuni. Nihlawulwa ngoko nakwenzayo kuphela",
      "Inene amalungisa aya kuba semiyezweni naselonwabeni",
      "Esonwabela oko iNkosi yawo Iwanike kona, Ibe neNkosi yawo Iwakhusele esohlwayweni soMlilo wesiHogo",
      "(Kuya kuthiwa kwabakholwayo): “Yidlani, nisele, naneliseke ngenxa yoko nakwenzayo.”",
      "Baya kuba bengqiyamile ezitroneni ezidwelisiweyo, kananjalo Siya kubatshatisa neembelukazi zabafazi abanamehlo amakhulu (amahle)",
      "Abo baya bakholwa abantwana babo balandela ekhondweni labo ngokholo Siya kubadibanisa nenzala yabo, kwaye aSiyi kubabandeza nto kwizinto zabo. Umntu ngamnye awakusebenzelayo kugciniwe",
      "Kananjalo Siya kubapha iziqhamo nenyama nantoni na abaya kuyinqwenela",
      "Baya kunikana indebe (yewayini) apho akuyi kubakho ntetho imbi nakwenziwa kwasono",
      "Kuya kuhamba hamba phakathi kwabo (izicaka) ezingamakhwenkwana azele ukulungiselela bona engathi ziiperile ezilondoloziweyo",
      "Ke kaloku baya kusondelana babuzane",
      "Baya kuthi: “Inene thina kwixesha elidlulileyo esasikunye nabantu bakuthi ngalo sasisoyika (ukumenza umsindo uAllâh)",
      "Waza uAllâh Wasibonelela ngobuBele baKhe, Wasikhusela kananjalo kwisohlwayo soMlilo otshisayo",
      "Inene sasidla ngokucela kuYe ngaphambili. Inene, nguYe OnguMncedi, uSozinceba",
      "Ngoko ke wena (Muhammad) khumbuza kuba wena ngoBabalo lweNkosi yakho akungosiyavumisa okanye umntu ophambeneyo",
      "Okanye bathi (ngawe): “Yimbongi esilindele ukuba ihlelwe lilishwa lexesha”",
      "Yithi wena: “Lindani kaloku, kuba nam phakathi kwenu ndingomnye wabalindileyo!”",
      "Makube mhlawumbi ziingqondo zabo ezibayalela ukuba (batsho) obu (buxoki ngawe Muhammad), okanye (bona) bangabantu nje abagabadeleyo",
      "Okanye bathi: “Uyiqambe ngokwakhe (i’Kur’ân)”? Yeha bona abakholwa",
      "Mabavelise isicengcelezo esifana nayo (i’Kur’ân) kaloku ukuba bathetha inyaniso",
      "Makube mhlawumbi badalwa ngento engekhoyo? Okanye ngabo abangabadali",
      "Makube mhlawumbi ngabo abadala amazulu nomhlaba? Nakanye abaqinisekanga",
      "Makube mhlawumbi banoovimba (bobutyebi) beNkosi yakho, Okanye bangabalawuli babo (oovimba abo)",
      "Okanye banomchankcatho (wokuya ezulwini) abaphulaphula ngawo (iimfihlelo zezulu)? Ukuba kunnalo, umphulaphuli lowo wabo makaze nobungqina obucacileyo kaloku",
      "Okanye Yena (uAllâh) Uneentombi nibe nina ninoonyana",
      "Okanye wena (Muhammad), ubabiza intlawulo (ngalo myalezo) ukuze bazive besindekile ngumthwalo (wetyala lentlawulo)",
      "Okanye banolwazi lokungabonwayo, abalubhala phantsi",
      "Okanye baqulunqa icebo? Kodwa abo bangakholwayo ngabo ekuqulunqwa ngabo",
      "OkanyebanomnyeuthixoongaphandlekoAllâh?Makazukiswe uAllâh Ongentla kwayo yonke into abayayamanisa naYe",
      "Ke kaloku xa benokubona iceba lisiwa livela esibhakabhakeni bangathi: “Ngamafu (njee) ayinqumba!”",
      "Bayeke ke wena bade badibane neMini yabo abaya kubethwa bengaqondi",
      "Mini leyo icebo labo lingayi kubanceda nto, bengayi kuncedwa nakuncedwa",
      "Inene kwabo benze ubugwenxa sisohlwayo esingaphambili kunoku kodwa uninzi lwabo alwazi",
      "Ke kaloku wena (Muhammad) yiba nomonde ngesigqibo senkosi yakho kuba inene wena usemehlweni eThu, kananjalo zukisa (uAllâh) ngendumiso yeNkosi, yakho xa uvuka",
      "Nangenxalenye yobusuku Mzukise Yena nasemva (kokutshona) kweenkwenkwezi"
    ]
  },
  {
    "chapter": 53,
    "versesCount": 62,
    "verses": [
      "(Ndifunga) ngenkwenkwezi xa isihla",
      "Ugxa wenu (uMuhammad) akalahlekanga yaye akenzanga mpazamo",
      "Engathethi okomnqweno wakhe",
      "Asinto yimbi (le ‘Kur’ân) ngaphandle kokuba sisiTyhilelo esityhiliweyo",
      "Ufundiswe ngonamandla amakhulu (uJibrîl)",
      "Ongenasiphene, yena waphakama waba ngemo yakhe yokwenene",
      "Lo gama waye kwindawo ephakamileyo yolundi",
      "Weza, wehla phantsi",
      "Waba kumgama ongangobude bezaphetha ezibini okanye nganeno (kunoko)",
      "Watyhila (uJibrîl) kwisicaka saKhe (uAllâh) awakutyhilayo",
      "Intliziyo (ingqondo) ayizanga ixoke ngoko yakubonayo",
      "Niza kumphikisa na nina ngoko wakubonayo",
      "Kananjalo\twambona\tyena\t(uMuhammad)\tngenene kwisihlandlo sesibini",
      "NgakwiSidratul Muntaha",
      "Kufutshane\tnayo\t(iSidratul\tMuntaha)\tkukho\tumyezo wokhuseleko (iPaladesi)",
      "Yabona wathi usakugqunywa uMthi womLote yiloo nto yayiwugqumile",
      "Amehlo (OMprofeti uMuhammad) akalaqaza (ajonge kwenye indawo) engazanga agabadele",
      "Yena (wayibona ngenene eyona miqondiso mikhulu yeNkosi yakhe)",
      "Ke (nina) nibajongile na ooAl- Lat- noAl ‘Uzzâ",
      "NoManât, ongowesithathu kubo",
      "Ingaba okwenu ngabesiduna na ize kuYe ibe ngabesikhomokazi",
      "Oko ke (ukuba kunjalo) kukwaba okungenabulungisa",
      "(Lawo) akanto yimbi ngaphandle kokuba ngamagama (njee) eniziqambele ngokwenu nina kunye nookhokho benu (magama lawo) uAllâh Angathumelanga gunya (ngawo) Abalandeli nto ngaphandle koqash-qash noko kunqwenelwa yimiphefumlo yabo, ukanti sele sifikile kubo isiKhokelo esivela eNkosini yabo",
      "Ingaba umntu unako (konke) akunqwenelayo",
      "Kodwa uBomi belizayo bobuka-Allah nobokuqala",
      "Zingaphi iingelosi ezisezulwini ezintethelelo yazo ingayi kunceda nto ngaphandle kokuba uAllâh Ade Anike imvume kulowo Athande ukumnika namamkeleyo",
      "Inene abo bangakholwayo kuBomi oBuzayo bathiya iingelosi amagama esikhomokazi",
      "Yaye malunga noko abanalwazi, akukho nto balandela yona ngaphandle koqash qash, inene, uqash-qash akancedi nto ngokuchasene nenyaniso",
      "Wena zikhwebule kulowo utshikilela umyalezo weThu ongafuni nto ngaphandle kobomi beli hlabathi",
      "Lowo ngumyinge wolwazi lwabo, inene iNkosi yakho yiYona, Yaziyo okokuba ngubani na olahlekileyo eNdleleni yaYo, ikwayiYo kananjalo Eyaziyo ukuba ngubani na okuso isiKhokelo",
      "Kananjalo kokuka-Allah okusemazulwini nasemhlabeni khon’ukuze Abuyekeze abo benza ukungcola (ngesohlwayo) ngoko bakwenzayo, Abuyekeze nabo benza okulungileyo (ngomvuzo) omhle",
      "Abo baziphephayo izono ezikhulu nezenzo ezingcolileyo, benze ezincinane kuphela, inene iNkosi yenu Iphangalele kuxolelo (lwezono), Yona Inazi kakuhle xa Inivelisa4 emhlabeni naxa naniizintsana ezibelekweni zoomama benu. Ngoko ke musani ukubanga ukuba ninyulu, Yena nguYena Waziyo ukuba ngubani na oMoyikayo",
      "Umbonile na lowo utshikileyo wafulathela, (i-Islam)",
      "Waza wanikela kancinane waphinda wayeka",
      "Ingaba unalo na ulwazi lokungabonwayo, ukuze abone",
      "Akachazelwanga na ngokwakuseziBhalweni zikaMûsâ",
      "NezikaIbrahim, owazalisekisayo",
      "Akukho mthwali wamithwalo uya kuthwaliswa umthwalo womnye",
      "Kananjalo akukho nto umntu (aya kuyifumana) ngaphandle kwaleyo wayizabalazelayo",
      "Kwaye inene umzamo wakhe uza kubonwa",
      "Aze abuyekezwe ngawo ngembuyekezo egcweleyo",
      "Kananjalo eNkosini yakho kulapho isiphelo sikhoyo",
      "Inene yiYo (iNkosi yakho) Eyenza umntu ahleke aphinde alile",
      "IkwayiYo Eyenza ukufa Inike ubomi",
      "IkwayiYo Edala abalingane oyindoda nowasetyhini",
      "Ngeqabaza lembewu yomntu xa likhutshiwe",
      "Kuze (kube yimfuneko) kuYe (ukuba Adale) enye indalo",
      "NguYe kananjalo Otyebisayo5 Anelise",
      "Kananjalo nguYe iNkosi kaSirius",
      "Ukanti Yena Watshabalalisa abantu bokuqala bakwa’Ad",
      "NabakwaThamûd nabo Akazanga Abasindise",
      "Nabantu bakwaNûh ngaphambili. Inene yayingabo abaya ababi nabulungisa baba ngabacinezeli",
      "Ke\tkaloku\tWazitshabalalisa\tizixeko\tezabhedululwayo Wazikhahlela phantsi",
      "Wabagqumelela ngoko Wabagqumelela ngako",
      "ZiziphinakeezintsikelelozeNkosiyenuniyakuzithandabuza",
      "Lo\t(Mprofeti)\tnguMlumkisi\tnjengabanye\tabaLumkisi bamandulo",
      "IMini esondelayo isondele (yona)",
      "Mayela\tnayo\takukho\tbani\tngaphandle\tkoAllâh Onokuyishenxisa",
      "Ingaba le ntetho iyanimangalisa kusini na",
      "Ke kaloku nina niyahleka anilili",
      "Nibe nisadlalisa ngokuzonwabisa",
      "Qubudani ke nina (maMuslim) kuAllâh niMnqule. (Yena Yedwa)"
    ]
  },
  {
    "chapter": 54,
    "versesCount": 55,
    "verses": [
      "IYure sele ifikile yaye nenyanga sele icandeke (kubini)",
      "Ke kaloku xa bebona umqondiso (ummangaliso), bayatshikila bathi: “(Lo) ngumlingo ogqithayo.”",
      "Kananjalo baye baphika, balandela iminqweno yabo. Kodwa into nganye inexesha lokufezekiswa (kwayo)",
      "Ke kaloku sele ifikile kubo inkcazelo ekukho kuyo isilumkiso (esaneleyo ngokubhekiselele kugabadelo)",
      "Ubulumko obuphangaleleyo kodwa isilumkiso asibancedi (nto)",
      "Bayeke ke (Muhammad), ngeMini uMkhwazi aya kubizela abantu kwinto engathandekiyo (uMlilo wesiHogo)",
      "Amehlo abo aya kuba ethobekile, baya kuphuma emangcwabeni wabo bengathi ziinkumbi bethe saa",
      "Begxalathelana besiya phambili kuMkhwazi. Abangakholwayo baya kuthi: “Le yiMini enzima.”",
      "Abantu bakaNûh baphika ngaphambili kunabo, ke kaloku basiphika isiCaka seThu. Bathi: “ (Lo uNûh) yindoda ephambanayo” wada (uNûh) wagxothwa (ngabo)",
      "Ke kaloko wacela eNkosini yakhe: “Inene mna ndoyisakele, ndincede ke Wena (Nkosi yam).”",
      "Thina ke Savula iingcango zezulu nemvula eyathululeka phantsi",
      "Eyenza umhlaba wagqabhuka yimithombo namanzi, aza namanzi adibana nento eyayisele imiselwe kakade",
      "Samthumela ke yena (ngenqanawa eyenziwe) ngamaplanga nezikhonkwane",
      "Idada phantsi kolondolozo lweThu njengomvuzo kulowo wayephikiwe (uNûh)",
      "Sayishiya\tukuba\tibe\tngumqondiso1,\tukhona\tke\toza kukhumbula (okanye afumane isilumkiso)",
      "Saba njani ke ukuba (buhlungu) isohlwayo saM nesilumkiso",
      "Kananjalo Siyenze i’Kur’ân yalula ukuba ikhumbuleke, ukhona phofu oza kukhumbula",
      "Ama’Ad aphika; saba njani ke (ukuba buhlungu) isohlwayo saM nesilumkiso",
      "Inene, Thina Sathumela kubo umoya otswinayo ngemini eyayiyeyeshwangusha (elalisihla emva kweshwangusha)",
      "Lincothula abantu ngokungathi zizibhukubhuku zemithi yesundu encothulwe neengcambu",
      "Saba njani (ukuba buhlungu) isohlwayo saM nesilumkiso",
      "Kananjalo Siyenze yalula i’Kur’ân ukuba ikhumbuleke, ukhona phofu oza kukhumbula",
      "AmaThamûd asala isilumkiso",
      "Athi:“Ingabangumntuomnyephakathikwethuesizakulandela yena? Inene singaba sekulahlekeni nasempambanweni",
      "Ingaba umyalezo uthunyelwe kuye phakathi kwethu? Hayi khona lixoki elingenazintloni (lo)!”",
      "Baza\tkumazi\tngomso\tukuba\tngubani\tna\tolixoki elingenazintloni",
      "Inene Thina Sithumele ithokazi lenkamela ukuba libe luvavanyo kubo, bajonge ke ube nomonde",
      "Ubaxelele kananjalo okokuba amanzi baza kwahlulelana ngawo, (Nenkamela), ngenye (imini) kuza kusela bona (ize ibe yinkamela ngenye imini)",
      "Kodwa bona babiza ugxa wabo2, waba nesibindi wayinqumla imisipha",
      "Saba njani ke (ukuba buhlungu) iSohlwayo saM nesilumkiso",
      "Inene Thina Sathoba isiqhushumbisi phezu kwabo baba ngathi ziintsasa ezomileyo ezizizijungqu zesibaya sezilwanyana",
      "Kananjalo Siyenze i’Kur’ân yalula ukuba ikhumbuleke, ukhona na phofu oza kukhumbula",
      "Abantu bakwaLût basala isilumkiso",
      "Inene, Thina Sathumela isiphango samatye phezu kwabo ngaphandle kosapho lukaLût, lona Salusindisa phambi koms’obomvu",
      "NgoBabalo oluvela kuThi. Simvuza kanjalo ke onombulelo",
      "Ke kaloku yena wayesele ebalumkisile (kwantlandlolo) ngohlaselo lweThu, kodwa bona basiphikisa isilumkiso",
      "Kananjalo bafuna ukuxhwila iindwendwe zakhe, Kodwa Sabamfamekisela amehlo abo (SiSithi): “Ngcamlani isohlwayo saM nesilumkiso ke.”",
      "Ke kaloku ekuseni bafikelwa sisohlwayo esibuhlungu",
      "(Kwathiwa kubo): “Ngcamlani isohlwayo saM nesilumkiso ke.”",
      "Kananjalo Siyenze i’Kur’ân yalula ukuba ikhumbuleke kodwa ukhona na phofu oza kukhumbula",
      "Kanti nakubantu bakwaFir’awn kwafika isilumkiso",
      "Bayala imiqondiso yeThu yonke, Sabahlasela ke ngohlaselo lwaloWo Unobunganga, Unamandla",
      "Ingaba (abantu) abangakholwayo benu bangcono kunabayaa bamandulo, okanye ninogonyo oluvela kwiziBhalo",
      "Okanye bathi: “Thina silibandla elixhasanayo,” kusini na",
      "(Elo) bandlana labo liza koyiswa, kwaye baza kuza ngemiva (babaleke)",
      "Kodwa iYure lixesha labo elimisiweyo, kwaye iYure leyo ingaphaya ngokonakalisa yaye ikrakra ngakumbi",
      "Inene izaphula-mthetho zisekulahlekeni nasempambanweni",
      "NgeMini abaya kurhuqelwa eMlilweni ngobuso babo kuya (kuthiwa kubo): “Ngcamlani ukuchukunyiswa sisiHogo kaloku”",
      "Inene Sidale zonke izinto ngommiselo (wento eziya kuba yiyo)",
      "Ukanti\tumyalelo\tweThu\tuba\tmnye\tjwi\tube\tngathi kukuqhwanyaza kweliso",
      "Kananjalo Sele Sabatshabalalisa abanjengani, ukhona phofu za kukhumbula",
      "Kananjalo yonke into abayenzayo ibhaliwe emacwecweni",
      "Kwaye nto nganye encinane (nenkulu) ibhaliwe",
      "Inene amalungisa aya kuba phakathi kwemiyezo nemilambo",
      "Esihlalweni sentlonipheko ecaleni kukaSobunganga, uSomandla"
    ]
  },
  {
    "chapter": 55,
    "versesCount": 78,
    "verses": [
      "USolubabalo",
      "Wafundisa i’Kur’ân",
      "Wadala umntu",
      "Wamfundisa ukuthetha",
      "Ilanga\tnenyanga\tzijikeleza\tngokwemilinganiselo echanekileyo (ezibalelwe yona)",
      "Neenkwenkwezi nemithi ziyaqubuda",
      "Nezulu Waliphakamisa walinyanzela ukuzinza",
      "Khon’ukuze ningayigabadeli imida ebekiweyo",
      "Kwanokuba nijongisise nimete (izinto) ngokulinganayo ningenzi umlinganiselo ube nesikhwasilima",
      "Kanti\tnomhlaba\tUwubeke\tphantsi\t(Wawandlalela) izilwanyana",
      "Apho kuwo kukho iziqhamo, iidatilisi zesundu ezivelisa amakhasi",
      "neenkozo kananjalo ezinamagqabi efula, nezityalo ezinuka kamnandi",
      "Ziziphi ke ezi ntsikelelo zeNkosi yenu niya kuziphika",
      "Wadala umntu ngodongwe lokwenyani olunjengodongwe lomxonxi",
      "Ukanti zona iijinni Wazidala ngedangatya lomlilo ongenamsi",
      "Ziziphi ke ezi ntsikelelo zeNkosi yenu niya kuziphika",
      "(Yena) yiNkosi yazo zombini iiMpumalanga, EkwayiNkosi yazo zombini iiNtshonalanga",
      "Ziziphi ke ezi ntsikelelo zeNkosi yenu niya kuziphika",
      "Yena Wakhulula iilwandle ezimbini1 ukuba zidibane",
      "Phakathi kwazo kukho umsantsa, alukho olutsiba umda kuwo (ezi lwandle zimbini)",
      "Ziziphi ke ezi ntsikelelo zeNkosi yenu niya kuziphika",
      "Kuzo zombini (ezi lwandle) kuphuma iiperile neekorale",
      "Ziziphi ke ezi ntsikelelo zeNkosi yenu niya kuziphika",
      "Kananjalo zezaKhe iinqanawa eziye (zibonakale) ziphakamile elwandle ngathi ziintaba",
      "Ziziphi ke ezi ntsikelelo zeNkosi yenu niya kuziphika",
      "Wonke ubani kuwo (umhlaba) uza kutshabalala",
      "Kuze kusale uBuso2 beNkosi yakho uMnini bungangamsha nozuko",
      "Ziziphi ke ezi ntsikelelo zeNkosi yenu niya kuziphika",
      "Wonke osemazulwini nasemhlabeni ucela kuYe; imihla yonke, Yena Uba nento Akuyo (Ayenzayo)",
      "Ziziphi ke ezi ntsikelelo zeNkosi yenu niya kuziphika",
      "Siza\tkunihoya\tnina\tzidalwa\tzibini\t(iiJinni\tnabantu) zixhomekeke (kuThi)",
      "Ziziphi ke ezi ntsikelelo zeNkosi yenu niya kuziphika",
      "Hini na bandla ndini leejinni nabantu, ukuba niye naba nako ukugqitha ngaphaya kwemimandla yezulu nomhlaba gqithani ke. Aniyi kugqitha ngaphandle kwegunya (elivela kuAllâh)",
      "Ziziphi ke ezi ntsikelelo zeNkosi yenu niya kuziphika",
      "Kuya kuthunyelwa kuni amadangatya omlilo nomsi yaye aniyi kuzikhusela",
      "Ziziphi ke ezi ntsikelelo zeNkosi yenu niya kuziphika",
      "Ke kaloku lakucandeka izulu, livuleke, libe ngathi yirozi ebomvu okwe-oli",
      "Ziziphi ke ezi ntsikelelo zeNkosi yenu niya kuziphika",
      "Ngaloo Mini akukho namnye oza kubuzwa ngesono sakhe phakathi koluntu neejinni (kuba abenzi bezono nabalungileyo baya kuzicacela ngaloo Mini)",
      "Ziziphi ke ezi ntsikelelo zeNkosi yenu niya kuziphika",
      "Izaphula-mthetho ziya kubonakala ngeempawu zazo, yaye ziya kuxhakamfulwa ngeenyawo (zazo)",
      "Ziziphi ke ezi ntsikelelo zeNkosi yenu niya kuziphika",
      "Nasi ke isiHogo ebesiphikwa zizaphula-mthetho",
      "Baya kujikeleza phakathi kwaso namanzi atshisayo enziwe ashushu (kanobom)",
      "Ziziphi ke ezi ntsikelelo zeNkosi yenu niya kuziphika",
      "Ke yena lowo waye woyika ukumiswa (phambi) kweNkosi yakhe, uya kuba neMiyezo emibini",
      "Ziziphi ke ezi ntsikelelo zeNkosi yenu niya kuziphika",
      "(IMiyezo le yo) iya kuba namasebe (athe saa)",
      "Ziziphi ke ezi ntsikelelo zeNkosi yenu niya kuziphika",
      "Kuyo yomibini (iMiyezo leyo) kuya kubakho imithombo empompozayo",
      "Ziziphi ke ezi ntsikelelo zeNkosi yenu niya kuziphika",
      "Kuyo yomibini kuya kubakho zonke iziqhamo zeentlobo ezimbini",
      "Ziziphi ke ezi ntsikelelo zeNkosi yenu niya kuziphika",
      "Bengqengqe kwiimandlalo zabo eziqukunjelwe ngesilika enzima, iziqhamo zemiyezo emibini zona zijingela phantsi (kufutshane)",
      "Ziziphi ke ezi ntsikelelo zeNkosi yenu niya kuziphika",
      "(Kuloo miyezo) kuya kubakho abafazi abaya kuba bekrwaqula ngokuzibambileyo, abangazanga bachukunyiswe ndoda najinni ngaphambili",
      "Ziziphi ke ezi ntsikelelo zeNkosi yenu niya kuziphika",
      "Ngokungengathi ziiRubhi neekorale",
      "Ziziphi ke ezi ntsikelelo zeNkosi yenu niya kuziphika",
      "Ingaba ukhona na umvuzo wokulungileyo ngaphezulu kokulungileyo na",
      "Ziziphi ke ezi ntsikelelo zeNkosi yenu niya kuziphika",
      "Ngezantsi kwayo yomibini (iMiyezo leyo) kuya kubakho eminye iMiyezo emibini",
      "Ziziphi ke ezi ntsikelelo zeNkosi yenu niya kuziphika",
      "Iya kuba luhlaza yaka (ngokwebala)",
      "Ziziphi ke ezi ntsikelelo zeNkosi yenu niya kuziphika",
      "Kuyo yomibini kuya kubakho imithombo emibini etsawulayo",
      "Ziziphi ke ezi ntsikelelo zeNkosi yenu niya kuziphika",
      "Kuyo yomibini kuya kubakho iziqhamo nemithi yesundu nerharnathi",
      "Ziziphi ke ezi ntsikelelo zeNkosi yenu niya kuziphika",
      "Kuyo kuya kubakho abafazi abalungileyo, abahle",
      "Ziziphi ke ezi ntsikelelo zeNkosi yenu niya kuziphika",
      "Abaziimbelukazi\teziya\tkujezula\tngokuzibambileyo, eminqubeni emihle",
      "Ziziphi ke ezi ntsikelelo zeNkosi yenu niya kuziphika",
      "Ezingazanga zachukunyiswa ngumntu najinni ngaphambili",
      "Ziziphi ke ezi ntsikelelo zeNkosi yenu niya kuziphika",
      "Zithe zava kwizihlalo ezitofotofo eziluhlaza neenkukho ezintle",
      "Ziziphi na ke ezi ntsikelelo zeNkosi yenu niya kuziphika",
      "Lisikelelekile igama leNkosi yakho, uMnini bungangamsha nozuko"
    ]
  },
  {
    "chapter": 56,
    "versesCount": 96,
    "verses": [
      "Xa isehlo sisihla",
      "Ekuhleni kwaso akukho kuphika",
      "Siya kuthobisela abanye sinyusele abanye",
      "Xa umhlaba ushukuma ngokudlokova",
      "Neentaba zidiliziwe zaluthuli",
      "Zaba luthuli oluphaphathekayo",
      "Nize nina nibe ziindidi ezintathu",
      "Ke kaloku amadlelane angasekunene; ziintoni na amadlelane angasekunene",
      "Namadlelane\tangasekhohlo;\tziintoni\tna\tamadlelane angasekhohlo",
      "Nabanduleli; abanduleli (bona)",
      "Abo ngabo basondezwe kufutshane (noAllâh)",
      "EMiyezweni yolonwabo",
      "Neqela labantu (bezizukulwana) zamandulo",
      "Nabambalwa (bezizukulwana) zamva",
      "(Baya kuba) sezitroneni eziqukunjelwe (ngezihombiso)",
      "Behleli zava kuzo, bejongene ubuso ngobuso",
      "Kuya kujikeleza phakathi kwabo amakhwenkwe enzelwe (ukuphila) ngonaphakade",
      "Nezitya, imiphanda nendebe (yewayini) ephuma kumthombo ompompozayo",
      "Akukho kuqaqamba kwantloko baya kuba nako apho, bengayi kunxila nakunxila",
      "Neziqhamo baya kuzikhethela",
      "Nenyama yentaka abathe bayinqwenela",
      "Neembelukazi (zabafazi) abanamehlo abanzi (amahle)",
      "Abafana neeperile ezilondolozwe ngononophelo",
      "Njengomvuzo woko bakusebenzelayo",
      "Abayi kuva ntetho ingcolileyo nakwenziwa kwasono apho",
      "Kuphela (abaya kukuva) iya kuba: “(Makube) luxolo.”",
      "Amadlelane\tangasekunene;\tyintoni\tamadlelane angasekunene",
      "(Baya kuba) phakathi kwemithi yoMlote, engenameva",
      "Nemithi yebhanana (eneziqhamo) ezalekeneyo",
      "Nomthuzi owandisiweyo",
      "Namanzi ampompozayo",
      "Neziqhamo ezininzi",
      "Ezinganqamkiyo (ukuntshula) zingalelwanga nokwalelwa (ukuba zityiwe)",
      "Nakwiimandlalo eziphakanyiselwe phezulu",
      "Inene Thina Sibavelisele (abafazi bePaladesi) kwindalo (entsha)",
      "Sabenza baziintombi (ezingazani nandoda)",
      "Ezizinikeleyo (kubayeni bazo) zinobudala obulinganayo",
      "Izezamadlelane angasekunene",
      "Aliqela labantu (bezizukulwana) zamandulo",
      "Neqela labantu (bezizukulwana) zamva",
      "Neqela lamadlelane angasekhohlo yintoni na amadlelane angasekhohlo",
      "(Baya\tkuba)\tseMlilweni\totshisayo\tnamanzi\tashushu (kanobom)",
      "Nethinzi lomsi omnyama thsuh",
      "Elingapholanga lingancedi nakunceda",
      "Inene bona kaloku bazanelisa ngobutyebi ngaphambili",
      "Kananjalo bona babethe gqolo ngokugabadela (ngezono ezikhulu)",
      "Kwaye babesithi: “Xa sele sifile saba luthuli namathambo, siza kuphinda ngenene sivuswe",
      "Nookhokho bethu nabo ngokunjalo?”",
      "Yithi wena (Muhammad): “Inene abantu bokuqala nabantu bokugqibela",
      "Baza kuqokelelelwa iMini ekhethiweyo.”",
      "Ke kaloku nina ndawonye nabo balahlekileyo baphikayo",
      "Niya kutyiswa umthi weZa’kkûm",
      "Nizalise izisu zenu ngawo",
      "Niphinde ngaphezu koko nisezwe amanzi atshisayo",
      "Kwaye niya kusela ukusela kweenkamela ezinxaniweyo",
      "Iya kuba bububele babo (abaza kubenzelwa) ngoMhla woVuko",
      "Sinidalile nje, kungani na ukuba ningakholwa",
      "Nikubonile phofu oko niye nikukhuphe",
      "Nini na abakudalayo nokuba siThi abanguMdali",
      "Simisele ukufa phakathi kwenu, yaye Thina ngeKhe Soyiswe",
      "Kangangokuba Siya kuyiguqula imbonakalo yenu Sinivelise ngenye imo eningayaziyo nina",
      "Ke kaloku sele niyazi indalo yokuqala, aniyi kukhumbula ke",
      "Niyibonile phofu (imbewu) leyo niyityalayo",
      "Nini na abayenza ikhule nokuba Sithi abakhulisi",
      "Ukuba beSinokuthanda beSingasuka Siyenze yome ibe bubutyobo nihlale nimangazekile",
      "(Nithi): “Inene thina (ngoku) sisematyaleni",
      "Thina sibandazelekile.”",
      "Niwabonile phofu amanzi lawo niwaselayo?”",
      "Nini na abaza nawo emafini nokuba SiThi abawathobayo",
      "Ukuba beSithanda beSingasuka Siwenze akrakre, kungokuba kutheni ukuba ningabi nambulelo (kuAllâh)",
      "Niwujongile phofu umlilo lowo niwulumekayo",
      "Nini na abavelisa umthi wawo nokuba SiThi abaVelisi (bawo)",
      "Siwenze wasisikhumbuzi (soMlilo wesiHogo) nembonelelo yabahambi",
      "Ngoko ke zukisa igama leNkosi yakho uMnini bukhulu",
      "Ke kaloku Mna Ndifunga ngokutshona kweenkwenkwezi",
      "Inene esi sisifungo ukuba beniMazi (uMnini) bukhulu",
      "Inene yona (le) yi’Kur’ân eZukileyo",
      "EseNcwadini ekhuselekileyo",
      "Akukho\tnamnye\toyichukumisayo\tngaphandle kwabahlambulukileyo",
      "IsisiTyhilelo esivela eNkosini yamaphakade",
      "Ingaba yintetho eloo lohlobo (le ‘Kur’ân) na le niyiphikayo (nina bangakholwayo)",
      "Endaweni (yokubulela uAllâh) ngembonelelo Aninika yona niyaMphika nina",
      "Kutheni xa umphefumlo (womntu ofayo) ufikelela emqaleni (ningangeneleli) kaloku",
      "Ukusuka apho nina ngeloo lixa (nisuka nime) nijonge",
      "Thina ke Siba Sikufutshane kuye kunani kodwa nina nibe ningaboni",
      "Kutheni kaloku (nisima nijonge ningamncedi nje) xa ngaba anizozicaka (kuThi)",
      "Ningambuyiseli nje (ebomini kwakhona) ukuba ninenyaniso",
      "Ke kaloku ukuba yena (umfi lowo) ube engomnye wabo basondeleyo kuAllâh (ngokuthandwa)",
      "Okwakhe\tiya\tkuba\tkukuphumla\t(ngoxolo)\tnoBubele noMyezo wolonwabo",
      "Kanti ukuba ube engomnye wamadlelane wabangasekunene",
      "(Iingelosi ziya kuthi kuye): “Makube lukhuseleko noxolo kuwe wena oluvela kumadlelane angasekunene.”",
      "Kodwa ukuba ube engomnye wabaphiki, abalahlekileyo",
      "Okwakhe lowo kukubelezelelwa ngamanzi atshisayo",
      "Nokutsha eMlilweni wesiHogo",
      "Inene le yinyaniso yoqobo",
      "Zukisa igama leNkosi yakho, uMnini bungangamsha"
    ]
  },
  {
    "chapter": 57,
    "versesCount": 29,
    "verses": [
      "Yonke into esemazulwini nasemhlabeni izukisa uAllâh, Yena nguSobunganga, uSobulumko",
      "LolwaKhe ulongamelo lwamazulu nomhlaba, Unika ubomi, Enze ukufa. Kananjalo Yena Unamandla ngaphezulu kwezinto zonke",
      "Yena ngowokuQala ngowokuGqibela, Ungentla, yaye Ukufutshane, kananjalo nguMazi wezinto zonke",
      "NguYe Owadala amazulu nomhlaba ngeentsuku ezintandathu, waza Wanyukela ngentla kweTrone, Uyakwazi okungena emhlabeni nokuphuma kuwo, nokuhlayo kuvela ezulwini nokunyukela kulo kwaye Yena Ukunye nani naphi na apho nikhoyo, kananjalo uAllâh Uyakwazi enikwenzayo",
      "Yena lulongamelo lwamazulu nomhlaba. Kananjalo kukuAllâh apho (zonke) izinto zibuyela khona",
      "Yena Wenza ubusuku bungene kwimini, Enze imini ingene kubusuku, Yaye nguMazi wokusezifubeni",
      "Kholwani ke kuAllâh noMthunywa waKhe, ninikele kumalizo ngoko Anenze naba ziindlalifa zako. Ngokuba abo bakholiweyo phakathi kwenu baze banikele kumalizo baya kuba nomvuzo omkhulu",
      "Kungani na ukuba ningakholwa kuAllâh lo gama uMthunywa enimemela ekukholweni kwiNkosi yenu, ethe kananjalo wathabatha umnqophiso wenu, ukuba ninokuthi nikholwe",
      "NguYe Othumele iiVesi kwisiCaka saKhe (uMuhammad) ezibubungqina obucacileyo khona ukuze anikhuphe ebumnyameni anifake ekukhanyeni. Inene uAllâh Unobubele, Unenceba kuni",
      "Kungani na ukuba ninganikeli eNdleleni ka-Allâh lo gama ilifa lamazulu nomhlaba ilelaKhe? Abalingani phakathi kwenu abo banikelayo, balwa nokulwa ngaphambi (koloyiso lwaseMakkah) nabo balwayo (emva kwalo). Abo (balwa ngaphambili) bangentla ngokwebakala kunabo banikela kamva balwa nokulwa. Kodwa uAllâh bonke Ubathembise (ngomvuzo). Kananjalo uAllâh enikwenzayo Uyakwazi",
      "Ngubani (kuni) oya kuboleka uAllâh imboleko elungileyo khon’ukuze (Ayihlawule kuye) ngokuphindaphindiweyo aze ngaphezu koko abe nomvuzo oxabisekileyo",
      "NgeMini eniya kuwabona amakholwa namakholwakazi, ukukhanya kwawo kuwakhokelele ngaphambi kwawo nangasekunene kwawo, (kuya kuthiwa): “Iindaba zovuyo kuni namhlanje zezeMiyezo ekumpompoza imilambo ngaphantsi kwayo, niya kuhlala apho ngonaphakade Inenene le yimpumelelo enkulu!”",
      "NgeMini leyo abahanahanisi nabahanahanisikazi baya kuthi kwabo bakholwayo, “Khanisilindeni khon’ukuze sizuze inxalenye yokukhanya kwenu.” Kuya kuthiwa kubo: “Buyelani emva kwenu niye kufuna ukukhanya.” Ke kaloku udonga luya kubekwa phakathi kwabo lunocango, umphakathi walo unenceba, kodwa umphandle walo usisohlwayo",
      "Bona (abahanahanisi) baya kukhwaza (abakholwayo) bathi: “Sasingekunyanga nani na?” Abakholwayo baya kuthi: “Ewe, kodwa nina nazithuthumbisa ngokwenu, nilindele (ilishwa phezu kwethu1) neengcinga zeminqweno yenu zanimfamekisa kwada kwafika umyalelo ka-Allâh. Kwaye umkhohlisi (uSathana) wanikhohlisa ngoAllâh",
      "Namhlanje ke akukho ntlawuliso yakuzikhulula iya kwamkelwa kuni nakwabo bangakholwayo. Ikhaya lenu nguMlilo, yiyona nto inifanele kakhulu (leyo). Aliselibi ngako ikhaya lenu lokugqibela",
      "Alikafiki na ixesha kwabo bakholwayo lokuba iintliziyo zabo zibe nokuzithoba, zizinikele kwinkumbulo ka-Allâh noko kwehlayo kuyinyaniso (i’Kur’ân)? IsiBhalo ngaphambili, kwaza kwathi kwakugqitha ithuba elide kubo iintliziyo zabo (zaqaqadeka) zaba lukhuni, ukanti uninzi lwabo bayadelela, abanantobeko",
      "Yazini into yokuba uAllâh Unika ubomi emhlabeni emva kokungabi nabomi kwawo. Sinicacisele kakuhle imiqondiso hleze niqiqe",
      "Inene amadoda anikelayo ngamalizo, nabasetyhini abanikelayo ngamalizo baboleke uAllâh imboleko elungileyo, iya (kuhlawulwa) ngokuphindeneyo kubo kananjalo baya kuba nomvuzo oxabisekileyo",
      "Abo bakholwayo kuAllâh nabaThunywa baKhe abo bangabaxhasi benyaniso nabafelukholo, bakunye neNkosi yabo. Okwabo ngumvuzo wabo nokukhanya kwabo kodwa bona abo bangakholwayo, baphika iiVesi zeThu, abo ngamadlelane oMlilo wesiHogo",
      "Kwazini kananjalo okokuba ubomi balo mhlaba yintlekisa njee nesiphambukisi nobunewunewu nokuqhayiselana nokhuphiswano ekwandiseni ubutyebi nabantwana njengomzekelo wemvula ezityalo zayo zikhula zigcobise umhlwayeli, zisuke zome, ubone sele zijike zamthubi; zisuke zibe bubutyobo obuthe saa. Kanti ke kuBomi oBuzayo sisohlwayo esibuhlungu noxolelo oluvela kuAllâh nokwamkeleka. Buyintoni ubomi basemhlabeni ngaphandle kokuba kukuziqhatha",
      "Khuphisanani ke ngokufuna ukuxolelwa yiNkosi yenu nomyezo obubanzi bawo bungangobubanzi bamazulu nomhlaba, ulungiselelwe abo bakholwayo kuAllâh nabaThunywa baKhe. Obo bubuBele buka-Allâh Abunika lowo Athande ukumnika, kwaye uAllâh nguMnini buBele oMkhulu",
      "Akukhontlekeleihlayoemhlabeniokanyekuniingabhalwanga phambi kokuba ibekho Inene oko kulula kuAllâh",
      "Khon’ukuze\tningalahli\tithemba\tngoko kuniphosileyo ningakhukhumali kananjalo ngoko Aninike kona. Kwaye uAllâh Akamthandi wonke ozingcayo, noqhayisayo",
      "(Abo) bangamagogotya bayalela ubugogotya (kwabanye) ke kaloku lowo utshikilayo, inene uAllâh Akananto Ayidingayo, nguSokudunyiswa",
      "Sele Sabathumela abaThunywa beThu nemiqondiso ecacileyo Sathumela neziBhalo kubo nendlela yokugweba khona ukuze abantu bahlale besebulungiseni. Kananjalo Sathumela2 intsimbi ekukho amandla amakhulu emikhosi kuyo (nezinye izinto) eziyinzuzo eluntwini khon’ukuze uAllâh Enze bacace abo baMxhasayo neziThunywa zaKhe ezingabonwayo. Inene uAllâh Unamandla, Unobunganga",
      "Kananjalo Sele Sathumela uNûh noIbrâhîm Saza kananjalo Sabeka ubuProfeti neziBhalo kwinzala yabo; yaye phakathi kwayo (inzala yabo leyo) kukho lowo ukhokelelekileyo, kodwa uninzi lwabo alunantobeko konke konke",
      "Ke kaloku ezinyaweni zabo Sathumela abaThunywa beThu Sabalandelisa ngo’Isâ, unyana kaMaryam, Samnika iVangeli Safaka imfobe nenceba ezintliziyweni zabo balandela yena nokungatshati (ukungatshati) oko baziqambela ngokwabo, Asizanga Sibayalele ngako ngaphandle (kokuzenzela ngokwabo) befuna ukwamkeleka kwako (ukungatshati oko) kuAllâh. Kodwa (ukungatshati oko) azanga bakugcine ngendlela efanelekileyo. Thina ke Sanika abo bakholwayo phakathi kwabo umvuzo wabo kodwa uninzi lwabo alunantobeko konke-konke",
      "Hini na nina bakholwayo, yoyikani uAllâh nikholwe nakuMthunywa waKhe: Yena Uya kuninika isahlulo esiphindwe kabini kwinceba yaKhe. Anenzele ukukhanya eniya kuhamba ngako Anixolele futhi, ke kaloku uAllâh nguMxoleli, nguSozinceba",
      "(Oku kunjalo) khon’ukuze aBantu beNcwadi (amaYuda namaKhristu) bazi okokuba abanamandla ngokuchasene noBabaloluka-AllâhkwanokubabonkeubuBelebuseSandleni saKhe; Ubunika lowo Athande ukumnika kananjalo uAllâh nguMnini buBele Omkhulu"
    ]
  },
  {
    "chapter": 58,
    "versesCount": 22,
    "verses": [
      "Inene uAllâh Uyivile intetho yomfazi oxoxa nawe (Muhammad) ngomyeni wakhe, ebhekisa isikhalazo sakhe kuAllâh. Ke kaloku uAllâh Uyayiva incoko yenu, inene uAllâh nguSokuva, nguSokubona",
      "Abo benza idzhihâr1 phakathi kwenu (befuna ukwahlukana) nabafazi babo (abo bafazi babo) abangoonina (ngenyani) Oonina babo ayingabo abanye ngaphandle kwabo babezelwe ngabo. Inene bona bathetha intetho echasekileyo nebubuxoki. Kodwa ke inene Yena uAllâh nguMxoleli Onenceba",
      "Kananjalo abo benza idzhihâr kubafazi babo baze baphinde bafune ukubuya umva koko bebekutshilo mabakhulule ikhoboka phambi kokuba bachukumisane nabo kwakhona. Oko koko niyalwa ngako; kwaye uAllâh Ukwazi kakuhle enikwenzayo",
      "Ke kaloku lowo ungafumani (khoboka) makazile iinyanga zibe mbini zilandelelana phambi kokuba achukumisane (nomfazi wakhe kwakhona); kananjalo lowo ungakwaziyo (ukuzila) makondle abantu abangamashumi amathandathu abangamahlwempu. Oko kwenzelwe ukuba nikholwe ngokupheleleyo kuAllâh noMthunywa waKhe; leyo ke yimiqathango ka-Allâh yaye kwabangakholwayo iya kuba sisohlwayo esibuhlungu",
      "Inene abo baphikisa uAllâh noMthunywa waKhe abanto yanto njengabo bangaphambili kunabo babengento yanto. Kananjalo Thina SithumeleiiVesi ezinobungqinaobucacileyo. Kwaye kwabangakholwayo sisohlwayo sehlazo",
      "NgeMini uAllâh Aya kubavusa bonke, Abaxelele abakwenzayo. UAllâh Ukubalile, lo gama bakulibeleyo bona; kwaye uAllâh liNgqina ngaphezu kweento zonke",
      "Akuboni na ukuba uAllâh Wazi okusemazulwini nasemhlabeni? Akukho ncoko yabathathu (eyenzelwa ekhusini) koko Yena Uba ngowesine kubo, kungekho bahlanu koko Yena ngowesithandathu kubo akukho banganeno kunoko kungekho bangaphezulu kunoko koko Yena Ukunye nabo (ngolwazi) nokuba baphi na apho bakhoyo. Ke kaloku Uya kubaxelela ngoko bakwenzayo ngoMhla woVuko, Inene uAllâh, nguMazi weento zonke",
      "Akubabonanga na abo babalelwe (ukuba babe yinxalenye) yencoko yasekhusini? Babuyela ke koko babalelwe kuko bancokola phakathi kwabo ngesono nangogabadelo nokungabi nantobeko kuMthunywa (ka-Allâh). Ke kaloku xa befika kuwe bakubulisa ngombuliso Angakubulisi ngawo uAllâh, bathi: “ Kutheni na kaloku uAllâh Angasohlwayi ngoko sikutshiloyo?” Okwaneleyo kubo sisiHogo; abaya kungena kuso batshe, ayisembi ngako indawo yokugqibela yabo",
      "Hini na nina bakholwayo xa nincokola ekhusini musani ukuncokola ngesono, ugabadelo nangokungamthobeli uMthunywa koko ncokolani ngobulungisa nobunyulu. Noyike uAllâh Eniza kuqokelelwa (phambi) kwaKhe",
      "Iincoko zasekhusini zivela kuShaytân esenzela ukukhubekisa abo bakholwayo, kodwa akayi kubonzakalisa ngaphandle kokuba anikwe imvume nguAllâh. Ke kaloku amakholwa makaxhomekeke kuAllâh",
      "Hini na nina bakholwayo, xa nixelelwa ukuba: “Vulani izithuba phakathi kwenu,” entlanganisweni, vulani izithuba kaloku, uAllâh Uya kunenzela isithuba. Naxa niyalelwe ukuba: “Phakamani,” phakamani; uAllâh Uya kuba phakamisa abo bakholwayo phakathi kwenu nabo babenikwe ulwazi, ngokwamabakala kananjalo uAllâh Unolwazi ngoko nikwenzayo",
      "Hini na nina bakholwayo, xa nifuna ukuthetha noMthunywa bucala, nikelani ngamalizo phambi kokuthetha naye oko kukona kulungileyo kuni kwaye kububunyulu. Kodwa ke ukuba aninanto (yakunikela) inene uAllâh nguMxoleli nguSozinceba",
      "Ingaba niye noyika na ukuza nomnikelo phambi kokuthetha (naye)? Ke kaloku ukuba akunjalo uAllâh Unixolele yenzani iSalâh, ninikele ngeZakâh, nithobele uAllâh noMthunywa waKhe. Kananjalo uAllâh Unolwazi ngoko nikwenzayo",
      "Ubabonile na abo benza ubumbano nabantu uAllâh Anomsindo (ngakubo), bona abangobenu bengengabo nababo kwaye bafunga ubuxoki lo gama besazi (ukuba baya xoka)",
      "UAllâh Ubalungiselele isohlwayo esibuhlungu kanobom. Inene kungcolile oko bakwenzayo",
      "Bathabathe izifungo zabo zobuxoki bazenza into yokusithela baze baphambukisa (abantu) eNdleleni ka-Allâh, ke kaloku okwabo sisohlwayo esibuhlungu",
      "Ubutyebi babo nabantwana babo asokuze bubancede nto ngokuchasene noAllâh. Abo ngamadlelane oMlilo, baya kuhlala apho ngonaphakade",
      "NgeMini uAllâh Aya kubavusa bonke, yaye baya kufunga kuYe njengoko befunga kuni becinga ukuba bemi phezu kwento kanti ngabo abangamaxoki",
      "UShaytân ubagqumile wabenza balibala ngokukhumbula uAllâh. Elo ke libandla likaShaytân, Inene, ibandla likaShaytân, lilo eliya kuba ngabalahlekelwa",
      "Inene abo baphikisa uAllâh noMthunywa waKhe baya kuba phakathi kwabona bahlazeke ngokwenene",
      "UAllâh Ubhalile Wathi: “ NdiM nabaThunywa baM Abaza kuphumelela.” Inene nguAllâh Onamandla nobungangamsha",
      "Awungekhe ubafumaneabantuabakholwakuAllâhnakwiMini yokugqibela bebathanda abo baphikisa uAllâh noMthunywa waKhe, enokuba abo bantu ngooyise babo okanye ngoonyana babo, okanye ngabantakwabo okanye zizizalwana zabo na. Kwabo banjalo (uAllâh) Ubhale ukholo ezintliziyweni zabo, Wabaxhasa ngomoya ovela kuYe. Kananjalo (uAllah) Uya kubangenisa eMiyezweni ekumpompoza imilambo ngaphantsi kwayo, bahlale apho (ngonaphakade). UAllâh Uya kukholiseka ngabo nabo bakholiseke nguYe. Bona balibandla lika-Allâh, Inene ibandla lika-Allâh, lilo eliza kuphumelela"
    ]
  },
  {
    "chapter": 59,
    "versesCount": 24,
    "verses": [
      "(Konke) okusemazulwini nokusemhlabeni kuzukisa uAllâh, yaye Yena nguSobunganga, nguSobulumko",
      "NguYe kanye Owagxotha abo bangakholwayo phakathi kwaBantu beNcwadi (amaYuda namaKhristu) emakhayeni abo kwindibano yokuqala1 Nina naningayicingi nokuyicinga into yokuba bangahamba, kanti nabo babecinga ukuba iinqaba zemikhosi yabo ziza kubakhusela kuAllâh; Kodwa ummiselo ka-Allâh wabafikela uvela apho babengawulindelanga khona, Wafaka ixhala ezintliziyweni zabo baza batshabalalisa izindlu zabo ngezandla zabo nangezandla zamakholwa. Ngoko ke thabathani isilumkiso nina bantu bakwaziyo ukubona",
      "Ukuba kwakungekho ngenxa yokuba UAllâh Wayesele Emisele kukhutshwa kwabo, ngeWabohlwayayo kweli hlabathi ukanti okwabo kuBomi oBuzayo sisohlwayo soMlilo",
      "Oko kungenxa yokuba baphikisa uAllâh noMthunywa waKhe. Ke kaloku lowo uphikisa uAllâh Inene uAllâh Wohlwaya kabuhlungu",
      "Konke enikugawuleyo okuyimithi yabo yesundu neniyishiye imile ngeziqu zayo, (oko) kube ngemvume ka-Allâh kwaye Usaya kubahlaza abadelelayo, abangenantobeko",
      "Nantoni na uAllâh Ayibuyisele kuMthunywa waKhe evela kubo akukho mahashe (kungekho) zinkamela naziphalisela yona. Kodwa uAllâh Unika uMthunywa waKhe amandla ngaphezulu kwalowo athande (ukumnika amandla ngaphezu kwakhe), Yaye uAllâh Unamandla ngaphezu kweento zonke",
      "Ke kaloku nantoni na uAllâhAyibuyisela kuMthunywa waKhe ivela kubantu bezixeko yeka-Allâh noMthunywa waKhe nezizalwana zaKhe ezizezona zisondeleyo kuye neenkedama nababandezelekileyo nabaseluhambeni khona ukuze ingabi (yonto) iyakwabiwa umphelo phakathi kwabazizityebi naphakathi kwenu. Nantoni na uMthunywa aninika yona yithatheni nantoni na ke analele yona, shenxani kuyo. Noyike uAllâh kananjalo; inene uAllâh Wohlwaya kabuhlungu",
      "Kumahlwempu angabafuduki abagxothwa emakhayeni abo nakwimpahla yabo, befuna uBubele buka-Allâh nokwamkeleka kuYe, bexhasa uAllâh noMthunywa waKhe, (banesabo isabelo nabo). Ngabanyanisekileyo ke abo",
      "(Banesabelo) Nabo babezinzile kumakhaya abo (eMadinah) baza balwamkela ukholo (lweIslam) ngaphambi (kokufika) kwabo (abafuduki), bona bayabathanda abo bafudukela kubo, yaye abanamona ezifubeni zabo ngoko bakunikiweyo (kuphuma kwixhayelo) kananjalo bona bakhetha ukuba kuqalwe (ngabafuduki) kunabo (bona bemi baseMadinah) nangona belifuna (ixhayelo). Nabani na lowo usindisiweyo ekunyolukeni kwakhe, abanjalo ngabo abaya kuphumelela",
      "Ke kaloku abo bafika emva kwabo bathi: “Nkosi yethu! Sixolele thina nabazalwana bethu abasandulelayo elukholweni, ungafaki nzondo ezintliziyweni zethu ngokuchasene nabo bakholiweyo. Nkosi yethu inene Wena unguSobubele, uSozinceba",
      "Akubabonanga na abahanahanisi, abathi koogxa babo abangabanye baBantu beNcwadi abangakholwayo: “Sifunga ngoAllâh ukuba nigxothiwe nina, nathi oku kwethu siya kuhamba nani, kwaye ukuba niyahlaselwa, inene siya kunincedisa thina.” Kodwa uAllâh liNgqina Yena lokuba bona ngamaxoki okwenene",
      "Inene, ukuba wona (amaYuda) agxothiwe, asokuze bona (abahanahanisi) bahambe nawo, kanti ke nokuba bangawancedisa (amaYuda lawo), (abahanahanisi) baza kuphinda beze ngomva (babaleke) yaye abayi kuba noloyiso",
      "Inene, nina (bakholwayo) noyikeka kakhulu ezintliziyweni zawo (amaYuda) kunoAllah, oko kungenxa yokuba bangabantu abangenangqiqo",
      "Abasokuze balwe nani ngaphandle kokuba kungaphakathi kwezixeko ezikhuselekileyo okanye ngaphaya kweendonga. Ukruthakruthano phakathi kwabo luninzi. Nina nicinga ukuba bamanyene kodwa iintliziyo zabo zahlukene. Oko kunjalo ngenxa yukuba bangabantu abangaqiqiyo",
      "Imfano yabo inje ngabo babengaphambi kwabo kwithuba elisandula kugqitha: bona ke bangcamla iziphumo zezenzo zabo, yaye basaza kufumana isohlwayo esibuhlungu",
      "(Abahanahanisi) banjengoShaytân xa esithi emntwini, “Mus’ukukholwa.” Aze athi (umntu lowo) esakungakholwa, (uShaytân athi): “Inene, mna ndiyazikhwebula kuwe. Inene mna ndoyika uAllâh, iNkosi yamaphakade.”",
      "Ngoko ke isiphetho ngabo kukuba bekunye (noShaytân lowo wabo) baya kuba seMlilweni, bahlale apho ngonaphakade. Leyo ke yimbuyekezo yabenzi bobugwenxa",
      "Hini na nina bakholwayo, yoyikani uAllâh. Kananjalo umphefumlo ngamnye mawujonge okwenzileyo ukulungiselela ingomso. Inene uAllâh Unolwazi ngoko nikwenzayo",
      "Ningabi njengabo baMlibalayo uAllâh, Waza naye Wabenza oku kwabo bazilibala iziqu zabo. Abo ngabadelelayo, abangenantobeko",
      "Akafani amadlelane oMlilo namadlelane ePaladesi. Amadlelane ePaladesi ngabazuzi bempumelelo",
      "Ukuba le ‘Kur’ân Sasiyithumele entabeni, wawuya kuyibona izithoba idilika ngenxa yokoyika uAllâh. Le mizekeliso Siyinika abantu khon’ukuze bacingisise",
      "Yena nguAllâh, ekungekho thixo wumbi ngaphandle kwaKhe, uMazi wokungabonakaliyo nokubonakalayo. Yena nguSozinceba",
      "Yena nguAllâh ekungekho thixo wumbi ngaphandle kwaKhe uKumkani, uSobungcwele, Ongenakusoleka, uMniki wokhuseleko, uMlondolozi wezidalwa zaKhe, uSobunganga, uMyaleli, Omkhulu, uzuko malube kuAllâh, Yena Ungentla lee koko bakwayamanisa naYe",
      "Yena nguAllâh, uMdali, uMyili, uMbumbi; ngawaKhe onke amagama amnandi. Konke okusemazulwini nasemhlabeni kuzukisa Yena. Kananjalo Yena nguSobunganga, uSobulumko"
    ]
  },
  {
    "chapter": 60,
    "versesCount": 13,
    "verses": [
      "Hini na nina bakholwayo, musani ukuthabatha iintshaba zaM neentshaba zenu (nizenze) abahlobo benu, lo gama zingakholwanga koko kwafika kuni (i’Kur’ân) kuyinyaniso, ekubeni babegxothe uMprofeti nani ngenxa yokuba nakholwayo kuAllâh, iNkosi yenu. Xa niphumele iJihâd (ukulwa) eNdleleni yaM nifuna indlela yokwamkeleka kuM, (musani ukubathabatha njengabahlobo benu). Nina nibabonisa uthando (emfihlakalweni) ukanti Mna Ndikwazi kakuhle enibonisana ngako nabo emfihlakalweni noko nibaxelela kona. Ke kaloku owenza oko phakathi kwenu ulahleke ngokwenene eNdleleni elungileyo",
      "Ukuba bangafumana ulongamelo phezu kwenu, bona baya kuba ziintshaba kuni, bolule izandla namalwimi abo angcolileyo ngokuchasene nani, yaye baninqwenelela ukuba ningakholwa",
      "Asokuze izizalwana zenu okanye abantwana benu banincede nto; ngeMini yoVuko. Yena (uAllâh) Uya kugweba phakathi kwenu. Kananjalo uAllâh Uyakubona enikwenzayo",
      "Ke kaloku Sele niwufumene owona mzekelo mhle kuIbrâhîm nabo babekunye naye, xa bathi kubantu bakubo, “Inene thina siyazahlulakuninakuloontoniyinqulayongaphandlekoAllâh. Siyaniphika, kananjalo sele kuvele ubutshaba nenzondwano phakathi kwethu nani ngonaphakade de nikholwe kuAllâh Yedwa,” ngaphandle nje kokuba uIbrâhîm waye wathi kuyise “Mna ndiya kukucelela itarhu inene, kodwa (andinagunya) lokukwenzela nantoni na ngokuchasene noAllâh: Nkosi yethu kukuWe apho sixhomekekileyo, kukuWe nalapho sibuyela khona kananjalo Wena Usisiphelo sohambo (lwethu)",
      "Nkosi yethu! senze singabi yonto yokungcungcuthekiswa ngabangakholwayo, Usixolele Wena, Nkosi yethu. Inene nguWe uSobunganga, uSobulumko",
      "Ke kaloku Inene nina kubo (ooIbrahim) nibe nowona mzekelo mhle kuye nabani na othemba lakhe linguAllâh neMini yokugqibela. Ke kaloku nabani na ofulathelayo inene uAllâh Akadingi nto ngoWokudunyiswa",
      "Mhlawumbi uAllâh Uya kufaka phakathi kwenu nabo beniziintshaba kubo; uthando. Ke kaloku uAllâh Unamandla yaye uAllâh nguMxoleli, Unenceba",
      "UAllâh Akanaleli kwabo banganilwiyo ngenxa yenkolo (yenu)\tbenganigxothi\tnakumawenu\tukuba\tnibaphathe kakuhle nenze ubulungisa kubo. Inene uAllâh Uyabathanda abo benza ubulungisa",
      "UAllâh Unalele kuphela kwabo banilwayo ngenxa yenkolo (yenu) banigxothe nokunigxotha kumakhaya enu bancedisane nokugxothwa kwenu, (Akanivumeli ke) ukuba nenze ubuhlobo nabo, nabani na ke owenza ubuhlobo nabo abo (benza loo nto) ngabo kanye abangabenzi bobubi",
      "Hini na nina bakholwayo! Xa abafazi abakholwayo befika kuni bengabafuduki, baphenyeni (bacikideni). UAllâh nguYe Owaziyo ngokubhekiselele kukholo lwabo. Ke kaloku ukuba ngaba nibazi bengamakholwakazi, musani ukubabuyisela kwabangakholwayo, bona abangobafazi abavumelekileyo ngokusemthethweni kubo kanti nabo abangobayeni abavumelekileyo ngokusemthethweni kubo. Kodwa ke nikani abangakholwayo ababekuhlawulile (ngokubatshata). Ke kaloku akukho sono kuni ukuba niyabatshata xa nibanikileyo (abo bayeni babo babashiyileyo) imbuyekezo yabo efanekileyo. Kananjalo ningagcini maqhina omtshato nabafazi abangakholwayo koko bizani oko benikuhlawulile (ngabo). Nibavumele nabo babize oko babebekuhlawulile (ngani)1 Olo lugwebo luka Allâh; Uya gweba Yena phakathi kwenu, ke kaloku uAllâh, Uyazi, Unobulumko",
      "Ke kaloku ukuba ngaba nawuphi na umfazi uthe wemka kuni waya (kwicala) labangakholwayo nize nina nibize imbuyekezo yoko nakuhlawulayo ngabo, (kodwa bala bona), naza naphuma naya edabini (leGrazwa ngokuchasene nabo bangakholwayo) naza nafumana ixhayelo, hlawulani ngenxalenye yelo xhayelo okulingana noko kumele ukuhlawulwa loo madoda ashiywe ngabafazi bawo noyike uAllâh loWo nikholwa kuYe",
      "Hini na wena Mprofeti, xa abafazi abakholwayo befika kuwe (beze kwenza isibhambathiso), bevuma kuWe okokuba abasayi kwayamanisa nto kuAllâh, abayi kuba, abayi kukrexeza bengasayi kubabulala abantwana babo (ukuqhomfa), bengasayi kuthetha ubuqhetseba ngabom besenza ubuxoki (ngokuthi abantwana ababazeliswe ngamadoda wambi batyhole abayeni babo ngabo bantwana). Bengasayi kungakuthobeli wena ngoko kulungileyo. Samkele ke isibhambathiso sabo ubacelele itarhu kuAllâh. Inene uAllâh nguMxoleli, uSozinceba",
      "Hini na nina bakholwayo musani ukwakha ubumbano nabantu uAllâh Anomsindo ngakubo. Bona balilahla (kudala) ithemba (lomvuzo) kuBomi oBuzayo njengabangakholwayo balilahlayo ithemba lokudibana nabo bangabemi basemangcwabeni"
    ]
  },
  {
    "chapter": 61,
    "versesCount": 14,
    "verses": [
      "(Konke) okusemazulwini nasemhlabeni kuzukisa uAllâh kananjalo Yena nguSobunganga, uSobulumko",
      "Hini na nina bakholwayo, kungani na ukuba nithethe into ningayenziyo",
      "Ichaseke kakhulu phambi koAllâh into yokuba nithethe into eningayenziyo",
      "Ke kaloku uAllâh Uyabathanda abo balwa eNdleleni yaKhe (bemi) belihlelo (umgca) babengathi basisiqu esinye esidityaniswe ngokuqinileyo",
      "Yabona uMûsâ wathi kubantu bakubo: “Hini na bantu bakuthi, nindikhubekiselani na nisazi ngokuqinisekileyo nje okokuba mna ndinguMthunywa ka-Allâh kuni?” Ke kaloku bathi besakuphambuka, uAllâh Wenza iintliziyo zabo zaphambuka. Ke kaloku uAllâh Akabakhokeli abadelelayo, abangenantobeko",
      "Yabona xa u’Isâ, unyana ka Maryam, wathi: “Hini na Bantwana bakwaSirayeli, inene mna ndinguMthunywa ka- Allâh kuni, ndingqina oko kwafika ngaphambili kunam kukwiTorah, ndiniphathele iindaba ezivuyisayo zoMthunywa oza kufika emveni kwam, ogama lakhe linguAhmad.” Kodwa wathi esakufika kubo, bathi bona: “Lo ngumlingo ocacileyo.”",
      "Ngubaninaintswelabulungisaegqithaoqambaokungeyonyani ngoAllâh lo gama emenyelwa kwi-Islam. Ke kaloku uAllâh Akabakhokeli abantu abangabenzi bobugwenxa",
      "Banqwenela ukucima ukukhanya kuka-Allah, Uza kukufezekisa ukukhanya kwaKhe Yena, enokuba abangakholwayo bakuchase kangakanani na oko",
      "NguYe Othumele uMthunywa waKhe nesiKhokelo nenkolo yenyaniso ukuba ayibonakalise ngaphezulu kweenkolo zonke, enokuba abo bangabanquli zithixo bakuchase kangakanani na oko",
      "Hini na nina bakholwayo ndinganikhokeleli kunaniselwano oluya kunisindisa esohlwayweni esibuhlungu",
      "Kholwani kuAllâh noMthunywa waKhe nizabalaze eNdleleni ka-Allâh ngobutyebi benu nangobomi benu. Oko kokona kulungileyo kuni, ukuba benisazi",
      "Yena Uya kunixolela izono zenu, Aningenise eMiyezweni ekumpompoza imilambo phantsi kwayo nemizi emihle eMiyezweni yokuhlala ngonaphakade. Leyo ke yimpumelelo enkulu",
      "Kananjalo niya kuzuza olunye uBabalo kuAllâh eniya kuluthanda noloyiso, vakalisa (Muhammad) iindaba ezivuyisayo kumakholwa",
      "Hini na nina bakholwayo, yibani ngabancedisi baka-Allah, njengangoko u’Isâ, unyana kaMaryam wathi kubafundi bakhe: “Ngoobani na abancedisi bam kuAllâh?” Abafundi bathi: “Thina singabo abancedisi baka-Allah.” Ke kaloku iqela (elithile) kuBantwana bakwaSirayeli laya alakholwa. Thina ke Sancedisa abo bakholwayo ngokuchasene neentshaba zabo, baza baba nolongamelo"
    ]
  },
  {
    "chapter": 62,
    "versesCount": 11,
    "verses": [
      "(Konke) Okusemazulwini nokusemhlabeni kuzukisa uAllâh, uKumkani, uSobungcwele, uSobunganga, uSobulumko",
      "NguYe Othumele uMthunywa phakathi kwabangakwazi kubhala nakufunda, ephuma phakathi kwabo, ebacengcelezela iiVesi zaKhe, ebahlambulula, ebafundisa iNcwadi (i’Kur’ân) nobulumko nangona ngaphambili babesekulahlekeni okucacileyo",
      "Kanti nakwabanye babo abangekadibani nabo. Yaye Yena nguSobunganga, uSobulumko",
      "Obo bubuBele buka-Allâh Abunika lowo Athande ukumnika kwaye uAllâh nguMnini buBele obuninzi",
      "Umzekelo wabo babenikwe iTorah baza abayithabathela (ngqalelo) unjengalowo wembongolo ethwala imfumba yeencwadi (Kodwa kube kungekho nto iyiqondayo ngokubhalwe phakathi kwazo). Mmbi kanobom umzekelo wabantu abaphika iiVesi zika-Allâh. Ke Yena UAllâh Akabakhokeli abantu abenza ubugwenxa",
      "Yithi: “Hini na nina maYuda! Ukuba ngaba nina nibanga ukuba ngabahlobo baka-Allah, (abanye) abantu abangabo, langazelelani ukufa kaloku ukuba nithetha inyaniso",
      "Kodwa (nakanye) abangekhe bakulangazelele ngenxa yoko (kungcolileyo) kwenziwe zizandla zabo! Kananjalo uAllâh Uyabazi abenzi bobubi",
      "Yithi: “Inene ukufa oko nikubalekayo kuza kugagana nani, Niya kubuyiselwa (kuAllâh), uMazi wokungabonwayo, kwaye Uza kunixelela ngoko nanikwenza",
      "Hini na nina bakholwayo xa umemezelo mthandazweni lukhwazwa ngemini yeJum’ah (uLwesihlanu) Yiyani kwinkumbulo ka-Allâh nishiye unaniselwano, (amashishini). Oko kokona kulungileyo kuni ukuba benisazi",
      "Ke kaloku wakuphetwa umthandazo, yithani saa elizweni nifune ubuBele buka-Allâh (ngokusebenza), nikhumbule uAllâh rhoqo kananjalo ukuze niphumelele",
      "Kodwa bona (abafundi bakho Muhmmad) bathi bakubona okuthengiswayo okanye okwabiwayo bangxamele kuko, bakushiye umile (apho wedwa). Yithi ke wena; “OkukuAllâh kuhle ngaphezulu kunentengiso, yaye uAllâh nguYena Ulungileyo kunabo bonke ababoneleli.”"
    ]
  },
  {
    "chapter": 63,
    "versesCount": 11,
    "verses": [
      "Xa abahanahanisi befika kuwe (Muhammad), bathi: “Siyangqina okokuba unguMthunywa ka-Allâh.” UAllâh Uyakwazi kakade okokuba unguMthunywa waKhe, uAllâh Yena Unika ubungqina bokuba abahanahanisi ngamaxoki",
      "Bathabatha izifungo zabo njengento yokusithela, baze baphambukise (abantu) eNdleleni ka-Allâh. Inene kungcolile oko bakwenzayo",
      "Oko kungenxa yokuba baya bakholwa baphinda futhi bangakholwa; ngoko ke iintliziyo zabo zitywiniwe koko abaqondi bona",
      "Ke kaloku xa ubajongile wena imizimba yabo iya kuxolisa naxa bethetha uphulaphule intetho yabo ibangathi zizijungqu zeenkuni ezimisiweyo. Bona bacinga ukuba lonke izwi elikhwazayo lichasene nabo. Balutshaba bona, balumkele ke wena. Wanga uAllâh Angabatshabalalisa, baqhatheke (baphuma) njani (eNdleleni)",
      "Naxa kusithiwa kubo: “Yizani uMthunywa ka-Allâh Uza kunicelela itarhu (kuAllâh),” banikina iintloko zabo ubabone nawe betshikila besimka ngenkukhumalo",
      "Kuyafana kubo nokuba ungabacelela itarhu okanye ungabaceleli, Akasokuze Abaxolele uAllâh, Inene uAllâh Akabakhokeli abantu abadelelayo abangenantobeko",
      "Bona ngabo bathi: “Musani ukunikela nto kwabo bakunye noMthunywa ka-Allâh de bachithakale (bamshiye).” Ke kaloku ngabaka-Allah oovimba bamazulu nomhlaba kodwa abahanahanisi abaqondi bona",
      "Bathi:“UkubasinokubuyelaeMadinah,oyenauhloniphekileyo uza kubagxotha abangento yanto phaya.” Kodwa intlonipheko, amandla nozuko zezika-Allah, noMthunywa waKhe namakholwa kodwa abazi abahanahanisi bona",
      "Hini na nina bakholwayo! Musani ukuvumela ubutyebi benu nabantwana benu baniphambukise eNdleleni ka-Allâh, nabani na owenza oko, abo ngabona bangabalahlekelwa",
      "Nikelani ke eNdleleni ka-Allâh koko Sininike kona phambi kokuba ukufa kufikele omnye wenu, aze athi: “Nkosi yam akwaba Ubunokukhe Undimele ixeshana elifutshane ukuze ndinikele kumalizo ndibe ngomnye wamalungisa.”",
      "Kodwa (Yena) uAllâh Akasokuze Awumele umphefumlo xa sele lifikile ixesha lawo. Kananjalo uAllâh Unolwazi ngoko nikwenzayo"
    ]
  },
  {
    "chapter": 64,
    "versesCount": 18,
    "verses": [
      "(Konke) okusemazulwini nasemhlabeni kuzukisa uAllâh, lolwaKhe ulongamelo kananjalo ukudunyiswa kokwaKhe, yaye Unamandla ngaphezulu kwezinto zonke",
      "NguYe\tOwanidalayo,\tukanti\tphakathi\tkwenu kukho abangakholwayo\tkwalapho\tphakathi\tkwenu\tkubekho abakholwayo. Kanti ke Yena uAllâh Uyakubona enikwenzayo",
      "Yena Wadala amazulu nomhlaba ngenyaniso, Wanibumba Wazifezekisa izimo zenu kwaye kukuYe apho kuza kuphelelwa khona",
      "Uyakwazi okusemazulwini nasemhlabeni, Ekwazi kananjalo enikufihlayo nenikuchazayo, kwaye uAllâh nguMazi wokusezifubeni",
      "Azifikanga na iindaba zabo babengakholwa ngaphambili kunani? Bona bazingcamla iziphumo zomcimbi wabo, yaye baza kufumana isohlwayo esibuhlungu",
      "Oko kungenxa yokuba abaThunywa babo babeye beze kubo benobungqina obucacileyo, kodwa bona bathi: “Singakhokelwa ngabantu thina kakade?” Baya abakholwa ke batshikila. Kodwa Yena uAllâh Wayengenamfuno yabo, uAllâh sisiTyebi, Ufanelwe zizo zonke iindumiso",
      "Abo bangakholwayo babanga ukuba abasokuze bavuswe. Yithi wena, “Ewe, ndifunga ngeNkosi yam, niya kuvuswa ngenene, kwaye niza kuxelelwa ngokwenene ngako (konke) enakwenzayo. Kulula oko kuAllâh. Sûrah 64 At-Tagrhâbun (ILahleko nenzuzo yamacal ‘omabini) ISahluko",
      "Ke kaloku kholwani kuAllâh nakuMthunywa waKhe nasekukhanyeni (i’Kur’ân) eSinithumelele kona. Kananjalo uAllâh Unolwazi ngoko nikwenzayo",
      "NgeMini Aya kunidibanisela iMini yendibano Leyo yiMini yembandezelo. Nabani na okholwayo kuAllâh, enze izenzo ezilungileyo Yena (uAllâh) Uya kumsusela izenzo ezigwenxa kuye, Amngenise naseMiyezweni ekumpompoza kuyo imilambo ngaphantsi kwayo, apho baya kuhlala khona ngonaphakade. Leyo yiyona mpumelelo inkulu",
      "Ke bona abo bangakholwayo baphika iiVesi zeThu abo ngamadlelane oMlilo, baya kuhlala apho kuwo ngonaphakade, hayi ububi besiphelo sabo",
      "Akukho ntlekele ihlayo ingehli ngemvume ka-Allâh. Nabani na ke okholwayo kuAllâh uya kumkhokelela intliziyo yakhe, ke kaloku uAllâh ngumazi weento zonke",
      "Thobelani uAllâh nithobele noMthunywa; kodwa ukuba niye nabuya umva ke (uxanduva) olusemagxeni oMthunywa weThu kukuvakalisa (umyalezo) ngokucacileyo",
      "UAllâh akukho thixo wumbi ngaphandle kwaKhe. Kananjalo kukuAllâh apho amakholwa makabeke ithemba lowo khona",
      "Hini na nina bakholwayo, inene phakathi kwabafazi benu nabantwana benu kukho abazintshaba kuni, ngoko ke balumkeleni kodwa ke ukuba niyabaxolela ninge aniboni, inene uAllâh nguMxoleli, uSozinceba",
      "Ubutyebi nabantwana benu buluvavanyo (kuni) ukanti uAllâh Yena Unomvuzo omkhulu",
      "Yoyikani uAllâh ke kangangoko ninako, niphulaphule nithobele, ninikele (eNdleleni ka-Allâh); kuya kulunga emiphefumlweni yenu (oko). Kananjalo lowo ukhuselekileyo ebugqolweni bomphefumlo wakhe, Abanjalo ngabo abaya kuphumelela",
      "Ukuba niboleke uAllâh, imboleko entle, Yena Uya (kuyibuyisa) ngokuphindeneyo kuni, Anixolele futhi. Ke kaloku uAllâh ngoYena Unombulelo noYena Unyamezelayo",
      "UMazi wokungabonwayo, nokubonwayo, uSobunganga, uSobulumko"
    ]
  },
  {
    "chapter": 65,
    "versesCount": 12,
    "verses": [
      "Hini na Mprofeti, xa nina (maMuslim) niqhawula umtshato nabafazi, wuqhawuleni (isiqalo) sexesha labo lokulinda nilibale kananjalo ixesha (labo) lokulinda, noyike uAllâh iNkosi yenu. Musani ukubagxotha kwimizi (yabayeni) babo nabo oku kwabo abafanelanga kuzimkela (phakathi exesheni apho) ngaphandle kokuba benze uburheletya ngokucacileyo. Leyo ke yimiqathango ka-Allâh. Nabani na ke ogabadela imiqathango ka-Allâh; uzonile (lowo) ngokwakhe buqu. Nina anazi nto; mhlawumbi uAllâh Angavelisa into engumahluko emva koko",
      "Xa ke sele (bephantsele) ukuzalisekisa ixesha elo nisengabagcina ngemvisiswano entle kungenjalo nahlukane nabo ngesihle. Nize namangqina amabini angamadoda angamalungisa phakathi kwenu, nimisele ubungqina obamkelekileyo kuAllâh. Oko kuyalelwa lowo ukholwayo kuAllâh nakwiMini yokuGqibela. Ke kaloku lowo umoyikayo uAllâh, Uya kumenzela indlela",
      "Kananjalo Uya kumbonelela apho ebengalindelanga khona. Nabani na oxhomekeke kuAllâh Yena Wanele kuye. Inene uAllâh Uza kuyifezekisa eyaKhe injongo. UAllâh sele kakade Emmisele (lowo) ngeento zonke",
      "Ke kaloku kwabo bangasalindelekanga ukuya exesheni phakathi kwabafazi benu ukuba niyathandabuza, elabo ixesha ziinyanga ezintathu, kanti nakwabo bangekayi exesheni. Bona abo bamithiyo ixesha labo (lokulinda emva koqhawulo mtshato) kukuba bade bazale nabani na ke omoyikayo uAllâh, Uya kumenzela lula umcimbi wakhe",
      "Lowo ngumyalelo ka-Allâh, Awuthumele phantsi kuni; nabani na lowo woyika uAllâh Uya kumsusela izenzo zakhe ezigwenxa kuye Amenzele mkhulu umvuzo wakhe",
      "Bahlaliseni apho nihlala khona ngendlela eninako (ukwenza ngayo) ningabenzibubingendlelayokubacinezela(nibaphathe kakubi). Ukuba ngaba bamithi ke, bahoyeni bade bazale. Ukuba banincancisela (iintsana zenu) banikeni intlawulo yabo ebafaneleyo kananjalo ngamnye kuni makalamkele icebiso lomnye ngendlela enesihle. Ke kaloku ukuba nenzelana ubunzima, abanye abafazi basenokumncancisela usana (uyise wosana)",
      "Ke kaloku indoda esisityebi mayithabathe kubutyebi bayo, leyo ingqwebo yayo incitshiweyo mayithabathe koko uAllâh Ayinike kona (yondle umfazi). UAllâh Akawuthwalisi umphefumlo umthwalo ngaphandle kwalowo Awunike wona, uAllâh Uya kuzisa emveni kobunzima, ubulula (ukuphumla)",
      "Zingaphi izixeko ezaba nendelelo mayela nomyalelo weNkosi yazo nabaThunywa baYo. Sazithabatha ke ukuba zihlawule ityala Sazohlwaya ngesohlwayo esibi",
      "(Ngasinye kuzo ezo zixeko) sangcamla iziphumo ezibi zemeko yaso. Kwaye isiphumo semeko yaso saba yilahleko",
      "UAllâh Ubalungiselele isohlwayo esibuhlungu; yoyikani uAllâhkengoko, hininaninabantubanengqondobakholwayo, uAllâh Uthumele umyalezo kuni (i’Kur’ân)",
      "(Uthumele) uMthunywa (uMuhammad), enicengcelezela iiVesi ezicacileyo zika-Allâh hon’ukuze ngazo Akhuphe ebumnyameni abo bakholwayo benza izenzo ezilungileyo Yena Uya kubangenisa eMiyezweni ekumpompoza imilambo ngaphantsi kwayo, bahlale apho ngonaphakade. UAllâh Uya kumlungiselela (uMuhammad nabakholwayo) imbonelelo (entle)",
      "NguAllâh Odale amazulu asixhenxe nomhlaba ngokukwanjalo. Umyalelo (waKhe) uhla phakathi kwawo khon’ukuze nazi okokuba Unamandla ngaphezulu kunezinto zonke kwanokuba uAllâh Ugubungele zonke izinto ngolwazi"
    ]
  },
  {
    "chapter": 66,
    "versesCount": 12,
    "verses": [
      "Hini na Mprofeti, kungani na ukuba uzalele wena oko uAllâh Akwenze kwavumeleka kuwe? Wena usuke ufune imvume yabafazi bakho? Kanti Yena uAllâh nguMxoleli, nguSozinceba",
      "UAllâh sele Eyalele kuni ukuphela kwezifungo zenu nina (maMuslim). Ke kaloku uAllâh nguMkhuseli wenu, Uyazi, nguSobulumko",
      "Yabona; uMprofeti wahlebela omnye wabafazi bakhe (uHafsah) waza yena (uHafsah) wayixelela omnye (u’A- ishah). UAllâh Wenza okokuba yazeke kuye (uMthunywa); (uMthunywa) yena wachaza inxalenye wayishiya inxalenye yayo, ukumxelela kwakhe (uHafsah) ngayo, wathi yena: “Ngubani okuxelele oku?” Wathi yena (uMthunywa): “USolwazi, uMazisi nguYe (uAllâh) Ondixeleleyo.”",
      "Ukuba nina nobabini (bafazindini boMprofeti) ningabuyela kuAllâh ngenguquko (kuya kunilungela oko), iintliziyo zenu zithambekele (ngasekuphikisaneni noMprofeti); ukuba niyancedisana ke ngokuchasene naye, inene uAllâh nguMkhuseli wakhe, noJibrîl nabangamalungisa kumakholwa neengelosi ngapha koko, ngabancedisi (bakhe)",
      "Mhlawumbi iNkosi yakhe ukuba unokuqhawula umtshato nani (nonke) Ingambekela abafazi abangcono kunani abazinikeleyo (kuAllâh), bekholwa ngokuzinikeleyo, abanentobeko abaguqukayo, abakhonzayo, nabazilayo (abanye) babekhe benda nabaziintombi",
      "Hini na nina bakholwayo, zikhuseleni nina neentsapho zenu eMlilweni osivuthusi sawo singabantu namatye ekubekwe iingelosi phezu kwawo ezingqwabalala, zona azikhe zingamthobeli uAllâh kuloo nto Aziyalele yona koko zenza ezikuyalelweyo",
      "Hini na nina bangakholwayo musani ukuzithethelela ngayo le Mini niya kubuyekezwa kuphela ngoko nanikwenzile",
      "Hini na nina bakholwayo guqukani kuAllah ngenguquko enyanisekileyo, mhlawumbiiNkosiyenu Iyakunicamagushela izenzo zenu ezigwenxa kuni, Inigenise eMiyezweni ekumpompoza imilambo ngaphantsi kwayo. NgeMini apho uAllâh Angayi kumhlaza uMprofeti nabo bakholwayo kunye naye. Ukukhanya kwabo kuya kuba ngaphambili kubo, (neeNcwadi zezenzo zabo) ezandleni zabo zokunene kananjalo baya kuthi: “Nkosi yethu sigqibelelisele ukukhanya kwethu, Usixolele (izono zethu) Inene Wena Unolwazi lweento zonke",
      "Hini na Mprofeti, zabalaza ngokuchasene nabangakholwayo nabahanahanisi, ube ngqwabalala kananjalo kubo. Indawo yabo yokubalekela sisiHogo ayisembi indawo abaza kuphelela kuyo",
      "UAllâh Wazisa ngomzekelo kwabo bangakholwayo: Umfazi kaNûh nomfazi kaLût. Bobabini bona babephantsi kwezicaka zethu ezibini ezingamalungisa kodwa bazingcatsha ngoko ke bona (abaProfeti babo) azanga babancede nto kuAllâh kananjalo kwathiwa kubo: “Ngenani eMlilweni kunye nabo bangenayo.”",
      "Kananjalo uAllâh Wenza umzekelo kwabo bakholwayo: Umfazi kaFir’awn, xa wathi: “Nkosi yam, ndakhele umzi ecaleni kwaKho ePaladesi, Undisindise kuFir’awn nezenzo zakhe, Undisindise nakumsebenzi wakhe (obubugwenxa), Undisindise nakubantu abenza ububi.”",
      "(Nomzekelo)kaMaryamintombika’ImrânOwabulondolozayo ubunyulu bakhe, ngoko ke Savuthela (engubeni yakhe) ngengelosi yeThu, waza wakholwa kumazwi eNkosi yakhe neziBhalo zaYo, kwaye yena (uMaryam) wayengomnye wababezinikele, benentobeko"
    ]
  },
  {
    "chapter": 67,
    "versesCount": 30,
    "verses": [
      "Usikelelekile loWo eSandleni saKhe kukho uBukumkani, Onamandla ngaphezulu kwezinto zonke",
      "Yena loWo Wadala ukufa nokuphila ukuze Anivavanye (kucace ukuba) nguwuphi na kuni olungileyo ngezenzo. Yena nguSobunganga, uMxoleli",
      "Yena lowo Wadala amazulu asixhenxe alekeneyo. Akuboni kungangqinelani endalweni kaSozinceba. Ngoko ke guquka ujonge (esibhakabhakeni), likhona na ithanda olibonayo",
      "Phinda ujonge kwakhona okwesibini. (Oko) kujonga (kwakho) kuya kubuyela kuwe kuthobekile kudiniwe",
      "Inene Sihombise izulu elikufuphi ngezibane (iinkwenkwezi), Senza kananjalo ngazo oko kugityiselwa ngako amashayâtîn (ooSathana), yaye Sibalungiselele isohlwayo seDangatya",
      "Ke kaloku okwabo bangakholwayo eNkosini yabo sisohlwayo sesiHogo, hayi ukuba libi kwekhaya (labo) lokugqibela",
      "Xa bejulwa kuso, beva ukubizela kwaso (okoyikisayo) lo gama sibila nokubila",
      "Siphantsela ukugqabhuka ngumsindo, maxa onke iqela (elithile) liphoswa ngaphakathi kuso, abagcini baso bayababuza: “Akuzanga kufike Mlumkisi na kuni?”",
      "(Baphendula) bathi bona: “Ewe, uMlumkisi wayefikile kuthi kodwasamphikisathinasathi:“UAllâhakukhontoAyithumele phantsi, nina (baLumkisi) aninto yimbi ngaphandle kokuba sekulahlekeni okukhulu.”",
      "Kananjalo baya kuthi: “Akwaba sasiphulaphule okanye saqiqa, ngesingabangakho phakathi kwamadlelane eDangatya loMlilo",
      "Ke kaloku baya kusivuma isono sabo, ngoko ke kude lee ngabahlali baseDangatyeni loMlilo",
      "Inene abo bayoyikayo iNkosi yabo Engabonwayo, okwabo iya kuba kukuxolelwa nomvuzo omkhulu",
      "Ke kaloku nokuba ningazifihla iintetho zenu zasekhusini okanye niziveze elubala, Yena nguMazi woko kusezifubeni (zabantu)",
      "Akamelanga kwazi na loWo Wadalayo? Kananjalo Yena nguSobubele, Onolwazi (lweento zonke)",
      "NguYe Owenza umhlaba waba phantsi kolawulo lwenu ngoko ke hambani phakathi kwamathambeka wawo nidle kwimbonelelo yaKhe ukanti kukuYe apho uvuko lukhoyo",
      "Ingaba niziva nikhuselekile na ukuba Yena loWo Usezulwini Akanakuwenza umhlaba uniginye, uthi kananjalo ngokukhawuleza ujikeleze (nani)?”",
      "Okanye niziva nikhuselekile ekubeni loWo Usezulwini Akanakuthumela isiphango samatye ngokuchasene nani na? Niya kwazi ke okokuba saba (sibi) kanjani na isilumkiso saM",
      "Kananjalo sele baphika kakade abo bangaphambili kunabo saba njani ke isiyalo saM",
      "Abaziboni\tna\tiintaka\t(eziphaphazela)\tphezu\tkwabo ngamaphiko avuliweyo (ngaxa limbi) evalekile? Akukho bani uzibambayo (ukuba zibe sesibhakabhakeni) ngaphandle koSozinceba. Inene Yena nguSokubona ngaphezu kweento zonke",
      "Kanti ngubani na onokuba ngumkhosi wenu anincede ngaphandle koSozinceba? Abangakholwayo abakho ntweni ngaphandle kwenkohliso",
      "Ingubani khona onokunondla ukuba Ebenokusuka Ayibambe imbonelelo yaKhe (kuni)? Kodwa bona bathe gqolo ngokudelela nokuchasa (inkolo)",
      "Ingaba lowo uhamba erhubuluza ngobuso bakhe ukhokeleleke ngcono na kunalowo umi nkqo eNdleleni ethe Tye",
      "Yithi: “NguYe Onivelisileyo, Waninika ukuva nokubona neentliziyo, kuncinane eninombulelo ngako.”",
      "Yithi: “NguYe Onenze naba baninzi ngokuphindeneyo emhlabeni, yaye kukuYe apho niza kuqokelelwa khona.”",
      "Ke kaloku bathi: “Sinini na esisi thembiso, ukuba (nina bakholwayo) nithetha inyaniso?”",
      "Yithi: “Ulwazi (loko) lukuAllâh, mna ndinguMlumkisi ocacileyo.”",
      "Kodwa ukusibona kwabo sisondela, ubuso babo bangakholwayo, buya kunxunguphala kuze kuthiwe (kubo): “Oko ke koko nanikubiza",
      "Yithi (Muhammad), “Niyabona phofu ukuba uAllâh Anganditshabalalisa ndawonye nabo bakunye nam okanye Asenzele inceba, ngubani ongabakhusela bona abangakholwayo esohlwayeni esibuhlungu",
      "Yithi: “NguSolubabalo; thina sikholiwe kuYe, kananjalo kukuYe apho sixhomekeke khona. Kwaye niza kwazi okokuba ngubani na osekulahlekeni okucacileyo.”",
      "Yithi: “Niyijongile phofu (yona into yokuba): xa amanzi wenu ebenokusuka atshoniswe emhlabeni, ngubani omnye obeza kunizela namanzi ampompozayo"
    ]
  },
  {
    "chapter": 68,
    "versesCount": 52,
    "verses": [
      "Nûn. (Ndifunga) ngosiba lokubhala nangoko (iingelosi) zikubhalayo",
      "Wena\tngobabalo\tlweNkosi\tyakho\t(Muhammad) akuphambenanga",
      "Inene okwakho ngumvuzo ongekhe usilele",
      "Kananjalo\tinene\twena\t(ungumntu)\toziphethe\tkakuhle kakhulu",
      "Ngoko ke uza kubona, nabo baza kubona",
      "Okokuba nguwuphi na kuni othwaxwa (nguSathana)",
      "Inene iNkosi yakho yiYo Eyaziyo okokuba ngubani na olahlekileyo eNdleleni yaYo, IkwayiYo Ebaziyo abakhokelelekileyo",
      "Ungawathobeli ke amaxoki",
      "Wona anqwenela ukuba ugobele ngakuwo, kanti ngawo amakagobele (ngakuwe)",
      "Kananjalo ungamthobeli nawuphi na umfungeli ongento yanto",
      "Umhlebi ohamba esasaza intlebendwane ngolunya",
      "Umthinteli wokulungileyo, ogabadelayo, ongumoni",
      "Isikhohlakali, umgqakhwe1, ongumkhohlisi ngaphezulu",
      "Ngenxa yokuba enobutyebi nabantwana",
      "Xa iiVesi zeThu zicengcelezwa kuye, uthi: “Zintsomi zabantu bakudala!”",
      "Siya kumtshisa enyhekeni yena",
      "Inene Sibalingile bona njengoko Salinga amahlulelane esitiya xa afungela ukuya kukha iziqhamo zaso ekuseni",
      "Engatsho nokuthi: “(ukuba iNkosi Ivumile).”",
      "Ke kaloku kwafika kuso apho (esitiyeni) isibetho esivela eNkosini yakho (satsha isitiya eso) esalele wona",
      "Ekuseni Yaba ngathi sivuniwe (kwasa simnyama thsuh, sele sitshe salilahle)",
      "Ke kaloku (ukuvuka kwawo amahlulelane lawo esitiya) abizana kwakusa",
      "(Esithi omnye komnye): “Yiya kwakusekusasa ezityalweni zakho xa usiya kukha iziqhamo.”",
      "Aphuma ke ethethela phantsi",
      "(Esithi): “Akuyi kungena kuni nawuphi na umntu olihlwempu namhlanje",
      "Ahamba ke kusekwangoko ngokuzimisela, ezicingela ukuba anamandla (okuthintela wonke ubani okanye amahlwempu anokuthi athabathe iziqhamo zesitiya sawo)",
      "Kodwa athi esakusibona athi: “Inene thina siselahlekweni",
      "Ngapha koko sibandezelekile!”",
      "Oyena uthobekileyo kuwo wathi: “Andikhanga nditsho na kuwe ukuba zukisa (uAllâh)?”",
      "Bathi (omnye komnye): “Uzuko malube kwiNkosi yethu, inene thina sibe singabenzi bobubi.”",
      "Ke kaloku (baqalisa) ukusondelelana begxekana",
      "Bathi: “Yeha kuthi, inene thina sibe ngabagabadeli",
      "Mhlawumbi iNkosi yethu Iya kusinika into engcono kunaso, inene thina eNkosini yethu singabaneminqweno.”",
      "Saba njalo ke isohlwayo (seli hlabathi) nesohlwayo selizayo esingaphaya, ukuba bebesazi",
      "Inene\tokwabenzi\tbokulungileyo\tyiMiyezo\tyolonwabo eseNkosini yabo",
      "Ingaba Siza kuphatha amaMuslim njengezaphula- mthetho na",
      "Kwenzeka ntoni na kuni? Kanti lunjani na ugwebo lwenu",
      "Okanye mhlawumbi ninesibhalo enifunda sona",
      "Eniza kufumana konke enikunqwenelayo (ngaso)",
      "Okanye nineminqophiso (esisibophelelo) kuThi, eqhuba iye kuma kwiMini yoVuko, (ekubonakala) okokuba niya kuba noko nigwebe ukuba nibe kuko",
      "Babuze okokuba nguwuphi na apha kubo oza kukumela ngenene oko",
      "Okanye mhlawumbi banamahlulelane? Mabeze namahlulelane abo kaloku ukuba bathetha inyaniso",
      "NgeMini ubuqu buka-Allâh buya kutyhileka, ke kaloku baya kubizwa ukuba beze kuqubuda (kuAllâh) kodwa (abahanahanisi) abayi kukwazi ukukwenza oko",
      "Amehlo abo aya kuthotyelwa phantsi, bathiwe wambu kukuhlazeka; kaloku babedla ngokubizwa ukuba beze kuqubuda (emthandazweni) besenempilo entle (ehlabathini)",
      "Ndiyeke ke Mna (Muhammad Ndiqubisane) nalowo uyiphikayo le ntetho (i’Kur’ân), Thina Siya kumana ukubakhokelela apho bangaziyo",
      "Yaye Ndiya kubanika ixesha, inene elaM icebo liqinile",
      "Makube mhlawumbi ubabiza intlawulo (ngalo Myalezo) ekucaca okokuba bazifumanisa benetyala elingumthwalo kubo",
      "Okanye mhlawumbi banolwazi lokungabonwayo, abalubhala phantsi",
      "Yiba nomonde ke wena ngesigqibo seNkosi yakho, ungabi njengomfo wentlanzi (uYûnus) xa wakhwazayo ekwimo yonxunguphalo",
      "Ukuba kwakungekho ngenxa yenceba eyavela eNkosini yakhe eyamgubungelayo, ngewayejulwe elunxwemeni oluze enokusoleka",
      "Ke kaloku iNkosi yakhe yamkhetha yamenza ilungisa",
      "Inene abo bangakholwayo bebengakwenza utyibilike ngamehlo abo (ngendlela abakujonga ngayo) xa besiva umyalezo kananjalo bathi, “Inene yena ushiywe ziingqondo.”",
      "Kodwa akunto yimbi oku ngaphandle kokuba sisikhumbuzi emazweni"
    ]
  },
  {
    "chapter": 69,
    "versesCount": 52,
    "verses": [
      "INyaniso",
      "Yintoni na iNyaniso",
      "Yintoni na enokukwazisa ukuba iyintoni na iNyaniso",
      "AmaThamûd nama’Ad ayiphika intlekele ebethayo (ukubetha kweYure yoMgwebo)",
      "Ke kaloku amaThamûd (lawo) atshatyalaliswa sisithonga esongamelayo",
      "Nama’Ad\t(nawo)\tatshatyalaliswa\tngumoya\tovuthuza ngokutswinayo",
      "Lowo Yena uAllâh Wawunyanzelayo phezu kwabo ubusuku obusixhenxe neemini ezisibhozo zilandelelana, wawungababona abantu apho bedunduluzile bengathi ngamaphanga ezibhukubhuku zemithi yesundu",
      "Ukhona ombonayo kubo (osaphilayo)",
      "Kwaza kweza uFir’awn nabo babengaphambili kunaye abazivuyavuyayo izixeko ngesono",
      "Baya ababathobela abaProfeti beNkosi yabo, Yabahlasela ke ngohlaselo olumandla",
      "Inene athi amanzi akuphuphuma, Sanithwala nina (ookhokho benu) enqanaweni eyayidada (kaNûh)",
      "Khon’ukuze Siyenze ibe sisikhumbuzi kwanokuba indlebe evayo iphaphame ngayo",
      "Xa iXilongo livuthelwa ngesithonga esinye",
      "Umhlaba neentaba ziphakanyisiwe zaphinda (zagangathwa) zeetyaba ngesithonga esinye",
      "Ngaloo Mini ke isehlo (uVuko) siya kuhla",
      "Nezulu liya kucandeka kubini (livuleke) kuba ngayo loo Mini liya kuba yacuyacu libe dlaka-dlaka",
      "Ke kaloku emacaleni alo kuya kuba kukho iingelosi, ezisibhozo ngalooMini ziya kuba zithwele iTrone yeNkosi yakho phezu kwazo",
      "Ngayo loo Mini niya kuziswa ekugwetyweni, akukho mfihlo yenu iya kufihlakala",
      "Ke lowo uya kunikwa iNcwadi yakhe esandleni sakhe sokunene uya kuthi: “Nantsi! Fundani iNcwadi yam",
      "“Inene mna ndaye ndakholwa ukuba ndiza kudibana nokubhaliweyo (ngam)",
      "Lowo ke uya kuba sebomini, obumnandi",
      "Epaladesi ephakamileyo",
      "Iziqhamo zona ziya kuba ngezipho eziya kuba sezantsi kufutshane esandleni (sakhe)",
      "(Kuya kuthiwa kubo): “Yidlani nizanelise ngenxa yoko nazenzela kona (kwangethuba) ngemihla eyadlulayo.”",
      "Ke lowo uya kunikwa iNcwadi yakhe esandleni sakhe sokhohlo, uya kuthi: “Yeha kum, akwaba bendingayinikwanga iNcwadi yam",
      "Andayazi kwa ukuyazi into ebhalwe ngam",
      "Akwaba (ukufa kwam) bekusisiphelo sobomi bam",
      "Ubutyebi bam abundincedanga nto",
      "Igunya lam limkile kum (nokuhlonipheka kuphelile kum)!2”",
      "(UAllâh Uya kuthi), “Mbambeni nimkhonkxe",
      "Nimqhubele eDangatyeni loMlilo (wesiHogo)",
      "Nimqamangele ngekhonkco\telibude balo\tbuzii kubite ezingamashumi asixhenxe",
      "Inene yena wayengakholwa kuAllâh, Ongoyena Mkhulu.”",
      "Engazanga akhuthaze nokondliwa kwamahlwempu",
      "Ngoko\tke\takasenaye namhlobo wakhe\tosenyongweni namhlanje",
      "Engenakutya\tkumbi\tngaphandle\tkwencindi\tephuma ezilondeni (ububomvu)",
      "Akukho nabani na oya kuyitya (loo ncindi) ngaphandle kwaboni",
      "Ndifunga ngoko nikubonayo",
      "Nangoko ningakuboniyo",
      "(Okokuba),\tinene\t(i’Kur’ân)\tililizwi\tlomthunywa ohloniphekileyo",
      "Kananjalo ayilolizwi lembongi, kuncinane enikukholelwayo",
      "Ingelolizwi lomvumisi, kuncinane enikukhumbulayo",
      "(Yona) sisiTyhilelo esivela kwiNkosi yamaphakade",
      "Ukanti ukuba ngaba yena (uMuhammad) ebengaqamba iintetho zobuxoki ngaThi",
      "Ke kaloku beSiya kumxhakamfula ngesandla sakhe sokunene",
      "Size Simqhawule umthambo (wegazi osuka entliziyweni)",
      "Kwaye akukho namnye kuni obeya (kuSithintela Thina) kuye",
      "Inene yona (i’Kur’ân) isisikhumbuzi kumalungisa",
      "Kananjalo, Siyazi Thina okokuba phakathi kwenu kukho abaphiki",
      "Ke kaloku yona (i’Kur’ân) iya kuba ngunobangela wokuzisola kwabangakholwayo",
      "Yona ke ngenene iyinyaniso yokwenene",
      "(Wena) zukisa igama leNkosi yakho eNkulu"
    ]
  },
  {
    "chapter": 70,
    "versesCount": 44,
    "verses": [
      "Umbuzi wabuza ngesohlwayo esele siza kuhla",
      "Phezu kwabangakholwayo ekungekho bani unokusijika",
      "Sivela kuAllâh, uMnini weendlela ezinyukayo",
      "Iingelosi noMoya (oyiNgcwele) ziya kunyuka ziye kuYe ngeMini ebude bayo bungamawaka angamashumi amahlanu",
      "Linda ke ngomonde omhle",
      "Inene bona bayibona (ngathi) imgama",
      "Kodwa Thina Siyibona ikufuphi",
      "NgoMhla isibhakabhaka siya kuba njenge-oli emdaka",
      "Iintaba zibe njengoboya",
      "Akuyi kubakho mhlobo uya kubuza ngomhlobo (wakhe)",
      "Baya kubonana. Umoni uya kunqwenela ukuba akwaba ebeza kuhlawulelwa (akhululwe) esohlwayweni saloo Mini ngabantwana bakhe",
      "Nangomkakhe nomntakwabo",
      "Nezizalwana zakhe ezizezona zisondeleyo kuye ezamnika indawo yokuhlala",
      "Naye wonke osemhlabeni ukuba amsindise",
      "Nakanye! Inene iya kuba liDangatya (loMlilo wesiHogo)",
      "Oxwantsula (utshise) intlonze (yentloko)",
      "Ubize (bonke) abafulathela (inyaniso) balushiya ukholo",
      "Baqokelela ubutyebi babufumba",
      "Inene umntu wadalwa waxhalaba (wasisingxami)",
      "Xa ububi (intsokolo) bumchukumisa akanyamezeli",
      "Xa okulungileyo (ubutyebi) kumchukumisa abe nobugogotya (abe ligqolo)",
      "Ngaphandle kwabo bazinikeleyo kwiSalâh (emthandazweni)",
      "Abo benza iSalah yabo rhoqo",
      "Nabo\tebutyebini\tbabo\tkukho\tamalungelo\tazekayo (kwabasweleyo)",
      "Kumngqibi ocelayo, nalowo ubandezekileyo, ulahlekelwe yimpahla nobutyebi bakhe",
      "Nabo bakholwayo kwiMini yembuyekezo",
      "Nabo banoloyiko lwesohlwayo seNkosi yabo",
      "Inene isohlwayo seNkosi yabo seso kungekho namnye ungaziva ekhuselekile kuso",
      "Nabo babulondolozayo ubunyulu babo",
      "Ngaphandle kwakubafazi babo nabo babanjwe zizandla zabo zokunene, bona abanakusoleka",
      "Kodwa ke lowo ufuna okungaphaya kunoku, inene abenza njalo ngabagabadeli",
      "Ke bona abo bagcina intembeko nezithembiso zabo",
      "Nabo baqinayo kubungqina babo",
      "Nabo bazilondolozayo kakuhle iiSalâh zabo",
      "Abo ngabo baya kuba seMiyezweni benentlonipheko",
      "Yintoni kanye ngabo bangakholwayo, bengxama phambi kwakho nje (Muhammad)",
      "(Bahlale)\tekunene\t(kwakho)\tnasekhohlo\t(kwakho) bengamaqela ahlukeneyo",
      "Ingaba ngamnye kubo ulangazelela ukungena eMyezweni wolonwabo",
      "Nakanye! Thina Sibadale ngoko bakwaziyo",
      "Ngoko\tke\tNdifunga\tngeNkosi\tyeempuma\tneentshona okokuba Thina inene Sinamandla",
      "Singabeka abanye abangcono endaweni yabo; yaye akukho nto inokuSithintela Thina",
      "Bayeke ke wena bancokole ubuvuvu bazonwabise bade bahlangane neMini yabo abathenjiswe ngayo",
      "NgeMini abaya kuphuma ngokungxama emangcwabeni bangxame ngathi baya esithixweni esimisweyo",
      "Amehlo abo ethotyiselwe phantsi, ihlazo liya kuba libambethe. YiMini abathenjiswe ngayo ke leyo"
    ]
  },
  {
    "chapter": 71,
    "versesCount": 28,
    "verses": [
      "Inene, Thina Sathumela uNûh kubantu bakubo, (Sisithi): “Lumkisa abantu bakuni phambi kokuba bafikelwe sisohlwayo esibuhlungu.”",
      "Wathi yena: “Hini na bantu bakuthi! Inene mna ndinguMlumkisi ocacileyo kuni",
      "(Ndisithi kuni):‘KhonzaniuAllâh, noyikeYena, nindithobele.’",
      "Wathi, ‘(UAllâh) Uya kunixolela izono zenu Aze Animele (Ngesohlwayo) ixesha elikhethiweyo. Inene ixesha elikhethwe nguAllâh xa sele lifikile, aliyi kubanjezelwa, ukuba benisazi.’”",
      "Wathi: “Nkosi yam inene mna ndibamemile abantu bakuthi ubusuku nemini.”",
      "Kodwa ukubamema kwam akubenzelanga nto ngaphandle (kokubongezelela) ukubaleka (enyanisweni)",
      "Kananjalo maxa onke ndibamema (ndisithi kubo) Uya kuba xolela Wena, (Basuka) bafake iminwe yabo ezindlebeni zabo, bazigqume ngeengubo zabo bale bakhukhumale ngenkukhumalo (enkulu)",
      "Ndibamemile esidlangalaleni",
      "Ndaphinda ndenza isibhengezo, (ndathetha) nabo ekhusini",
      "Ndisithi (kubo): “Celani itarhu eNkosini yenu. Inene Yona, nguMxoleli wanaphakade",
      "Yona Iya kunithumelela (imvula) esibhakabhakeni ingumkhumezelo",
      "Iya kunandisela ubutyebi nabantwana, Ininike izitiya, nemilambo.”",
      "Yintoni na ngani le nto ningamoyikiyo uAllâh, ningenalo nethemba lomvuzo (ovela kuYe)",
      "Lo gama Yena Wanidala ngokwamanqanaba ahlukeneyo",
      "Aniboni na ukuba uAllâh Wawadala kanjani na amazulu asixhenxe, elinye phezu kwelinye",
      "Wenza inyanga yaba kukukhanya apho, ilanga lona laba sisibane",
      "UAllâh Wanikhupha eluthulini lomhlaba",
      "Emva kwethuba Uza kunibuyisela kwakuwo (umhlaba lowo) Aphinde Anibuyise kwakhona (ngeMini yoVuko)",
      "Kananjalo uAllâh Unenzele umhlaba waphangalala",
      "Khona ukuze nihambe apho kuwo ezindleleni ezivulekileyo",
      "UNûh wathi: “Nkosi yam baye abandithobela mna, balandela lowo ubutyebi bakhe nabantwana bakhe bungamongezeleli nto ngaphandle kwelahleko",
      "Kananjalo bona baqulunqe iyelenqe elikhulu",
      "Bathi: “Ningabashiyi oothixo benu; ningamshiyi uWadd, uSuwâ, uYagrhûth uYa-’û’k noNasr",
      "Kananjalo balahlekise abaninzi. Ke kaloku (Wena Allâh) ‘Ungabandiseli nto abenzi bobubi ngaphandle kokulahleka”’",
      "Ngenxa yezono zabo baye batshoniswa emanzini baza bangeniswa eMlilweni. Abazanga bafumana mncedi wumbi endaweni ka-Allâh",
      "Ke kaloku uNûh wathi: “Nkosi yam Ungashiyi namnye kwabangakholwayo phezu komhlaba",
      "Ukuba Ubashiyile, baya kulahlekisa izicaka zaKho yaye abayi kuzala nto ngaphandle kwezingcoli (ezinoburheletya), ezingakholwayo",
      "Nkosi yam! Ndixolele mna nabazali bam nongena endlwini yamelikholwanamakholwanamakholwakazionke. Kekaloku kubenzi bobubi ungongezi nto ngaphandle kwentshabalalo.”"
    ]
  },
  {
    "chapter": 72,
    "versesCount": 28,
    "verses": [
      "Yithi (Muhammad), “Kuye kwatyhilwa kum okokuba iqela leejinni1 liye laphulaphula (ucengcelezo lwe’Kur’ân), lathi; “Inene thina sive i’Kur’ân engummangaliso",
      "Ikhokelela eNdleleni elungileyo, kananjalo sikholiwe thina kuyo yaye asisayi kwayamanisa namnye eNkosini yethu",
      "Kananjalo (yona ifundisa okokuba) Osenyangweni ngoYena UyiNkosi yethu Ehloniphekileyo; Yena Akathabathanga mfazi nanyana",
      "Ke kaloku osisidenge phakathi kwethu (uSathana) ebekade ethetha ugabadelo olubi ngoAllâh",
      "Ukanti thina besihleli sicinga okokuba abantu neejinni azimelanga kuthetha buxoki ngoAllâh",
      "Kananjalo bekukade kukho ebantwini abo bafuna ukhuseleko kwiiJinni, zona ke zabongezelela ubudenge kuphela",
      "Nazo bezicinga kanye njengoko benicinga zisithi uAllâh Akanakuze Athumele bani (ukuba abe nguMthunywa)",
      "Kananjalo thina sazama ukuya ezulwini kodwa sasuka salifumana lizeliswe ngabalindi abanamandla namadangatya avuthayo",
      "Ke kaloku thina sasidla ngokuncathama kwimimandla yezulu ukuya (kubisa) siphulaphule kodwa ophulaphulayo ngoku uya kufumana idangatya lomlilo limlalele",
      "Kananjalo asazi nokuba kokungcolileyo na oko kuza kuhlela abo basemhlabeni, singazi nokuba iNkosi yabo Isingisele ekubabekeni eNdleleni elungileyo na",
      "Bakhona abangamalungisa phakathi kwethu, babe abanye bengenjalo, singamaqela aneendlela ezahlukeneyo",
      "Kananjalo sicinga ukuba asinako ukusiphepha isohlwayo sika-Allâh emhlabeni, singekhe siMphephe nangokubhabha",
      "Ke kaloku thina ukusiva kwethu isikhokelo siye sakholwa kuso. Ke kaloku lowo ukholwa eNkosini yakhe akayi kuba naloyiko lwasinciphiso somvuzo wezenzo zakhe ezilungileyo okanye ukongezelelwa kwesohlwayo sezono zakhe",
      "Kananjalo phakathi kwethu kukho abangamaMuslim kuze phakathi kwethu kubekho ama’kâsit (abangakholwayo), abo bamkele i-Islam, abanjalo bazifumanele iNdlela elungileyo.”",
      "Ke wona ama’kâsit aya kuba ziinkuni zesiHogo",
      "Ukuba ngaba bona (abangakholwayo) bebenokukholwa kuAllâh, bahambe eNdleleni elungileyo, beSiza kubapha indyebo yamanzi (imvula)",
      "Ukuze Sibalinge ngawo. Ngoko ke lowo ukreqayo kwinkumbulo yeNkosi yakhe [i’Kur’ân, (iNkosi yakhe)] Iya kumenza angene kwisohlwayo esibuhlungu",
      "Kananjalo Yona (Ityhile) okokuba iimasjid zezika-Allah, ngoko ke musani ukunqula wumbi (kuzo)",
      "Ke kaloku ukuphakama kwesiCaka sika-Allâh (uMuhammad) sinqula iNkosi yaso emthandazweni, zona (iijinni) zenza isangqa ziyinyambalala zingathi enye ikhwele phezu kwenye (ukuza kuphulaphula)",
      "Yithi (Muhammad): “Mna ndinqula iNkosi yam (kuphela) yaye andayamanisi mahlulelane kuYo.”",
      "Yithi: “Akukho phantsi kwagunya lam ukuba nihlelwe bu bubi, okanye ukuningenisa eNdleleni elungileyo.”",
      "Yithi (Muhammad): “Akukho namnye ongandikhusela kwisohlwayo sika-Allâh, ndingeze ndifumane lukhuseleko ngaphandle kwakuYe",
      "Okwam kukuvakalisa okuvela kuAllâh nomyalezo waKhe. Nabani na lowo ungaMthobeliyo uAllâh noMthunywa waKhe, inene okwakhe lowo nguMlilo wesiHogo, uya kuhlala apho ngonaphakade.”",
      "(Abayi kukholwa) de babone oko babethenjiswe ngako, baya kwazi ngoko ke ukuba ngubani na kanye ekungekho yakhe ngokubhekiselele kubancedisi, noyena ungento yanto mayela nenani (labancedisi)",
      "Yithi (Muhammad): “Mna andazi nokuba oko nithenjiswe ngako sele kukufuphi na nokuba iNkosi yam Iya kukubekela ixesha elide kusini na",
      "Yena Yedwa (uAllâh) nguSolwazi wokungabonwayo kwaye Akakubonisi nabani na okungabonwayo kwaKhe.”",
      "Ngaphandle kwalowo Athande (ukumbonisa) kubaThunywa baKhe, Inene Yena Uthumela phambi kwakhe (umthunywa lowo waKhe) nasemva kwakhe abakhi-mkhanyo",
      "(Yena uAllâh) Uyabakhusela (abaThunywa baKhe) Ade Abone okokuba bona (abaThunywa) bayivakalisile imiyalezo yeNkosi yabo (uAllâh), kwanokuba Yena Ugubungele konke oko kukunye nabo kwaye Yena (uAllâh) Ubala izinto zonke"
    ]
  },
  {
    "chapter": 73,
    "versesCount": 20,
    "verses": [
      "Hini na wena uzisongele (ngeengubo)",
      "Vuka (uthandaze) ebusuku, nokuba kukancinane",
      "Isiqingatha sabo ubusuku okanye unciphise nokuba yintwana kuso",
      "Okanye uyongeze, ucengceleze i’Kur’ân ngocengcelezo olulinganiselweyo",
      "Inene Thina Siya kuphosa phezu kwakho ilizwi elinzima",
      "Inene iiyure zobusuku zizona zinemvakalo (entliziyweni naselwimini) yaye zilunge ngakumbi emazwini",
      "Inene okwakho ebudeni bemini kukuxakeka (okuthabatha ithuba) elide",
      "Khumbula\tigama\tleNkosi\tyakho,\tuzinikele\tkuYo ngokuzinikela okupheleleyo",
      "(Yena uAllâh) YiNkosi yeMpuma neNtshona; akukho thixo wumbi ngaphandle kwaKhe, wena zithabathele Yena ukuba Abe nguMpumelelisi wemicimbi (yakho)",
      "Yiba nomonde nangoko bakutshoyo (ngawe), ungabahoyi kananjalo wena ngokungahoyi okuyindlela elungileyo",
      "Ubayekele kuM abaphiki, abo bahamba lula (ebomini), bamele okwethutyana",
      "Inene kuThi kukho amakhamandela (okubabopha) noMlilo ovuthayo",
      "Nokutya\tokukrwitshayo\t(okomayo).\tNesohlwayo esibuhlungu",
      "NgeMini umhlaba neentaba ziya kungcangcazela zize iintaba zibe yinduli yentlabathi echithakala phantsi",
      "Inene Thina Sithumele uMthunywa kuni (bantu), olingqina phezu kwenu njengoko Sasithumele uMthunywa kuFir’awn",
      "Kodwa yena uFir’awn akazanga amthobele uMthunywa, Samhlasela ke ngohlaselo olutshabalalisayo",
      "Ningayoyika njani ningakholwa nakukholwa kuyo, iMini leyo iya kwenza abantwana babe nezimvi",
      "Izulu liya kuqhekeka lahlukane ngayo (loo Mini) kwaye esaKhe (uAllâh) isithembiso siyazaliseka",
      "Inene le yinkumbuzo, lowo uthandayo makathabathe iNdlela eya eNkosini yakhe",
      "INkosi yakho Iyakwazi (Muhammad) ukuba uyaphakama (uthandaze) phantse izahlulo ezibini kwezithathu zobusuku okanye isiqingatha sabo, okanye isithathu sabo, Lenza njalo ke neqela labo bakunye nawe. Ke kaloku uAllâh Uyabazi (ubude) bobusuku nobemini. Uyazile Yena into yokokuba nina (maMuslim) aninakukwazi ukwenza njalo, Waza Wabuyela kuni ngenceba, ngoko ke cengcelezani okulula (kuni) kwe’Kur’ân. Uyazile nento yokuba kuza kuye kubekho abanye abagulayo phakathi kwenu, abanye babeseluhambeni emhlabeni befuna okuvela kwiziBele zika- Allâh, abanye (benu) besilwa eNdleleni ka-Allâh. Ngoko ke nina cengcelezani okulula kuyo, nenze iSalâh ninikele ngeZakâh, niboleke uAllâh imboleko entle. Ke kaloku nantoni na elungileyo eniza nayo ngaphambili ngokwenu, niya kuyifumana kuAllâh. Iya kuba ngcono ibe nkulu ngokomvuzo. Celani itarhu kuAllâh Inene uAllâh Uyaxolela, Unenceba"
    ]
  },
  {
    "chapter": 74,
    "versesCount": 56,
    "verses": [
      "Hini na wena uzithe wambu ngeengubo",
      "Vuka ulumkise",
      "INkosi yakho (uAllâh) Yenze nkulu",
      "Iimpahla zakho uzicoce",
      "Ubumdaka ubuphephe (unqulo lwezithixo)",
      "Ungenzi inceba ufune engaphezulu (kunayo) wena",
      "Kodwa mayela neNkosi yakho yiba nomonde",
      "Ke kaloku lakuvuthelwa iXilongo",
      "Loo Mini iya kuba yiMini enzima",
      "Kwabangakholwayo ayiyi kuba lula",
      "Ndiyeke ke Mna nalowo Ndamdala NdiNdedwa",
      "Ndampha imfumba yobutyebi",
      "Nabantwana bekhona (kuye)",
      "Ndandlala (into yonke) phambi kwakhe, Ndimenzela lula ubomi bakhe",
      "Kanti usanqwenela ukuba Ndimongezelele ezinye",
      "Nakanye! Inene yena uye waba nendelelo mayela neeVesi zeThu",
      "Mna Ndiya kumgubungela ngesohlwayo esibuhlungu",
      "Inene yena wacinga waqulunqa",
      "Makaqalekiswe ke ngendlela awaqulunqa ngayo",
      "Kwakhona makaqalekiswe ngendlela awaqulunqa ngayo",
      "Waphinda wacinga kwakhona",
      "Wafingi’iintshiya wakhangeleka enomsindo",
      "Wabuya umva ekhukhumele",
      "Wathi: “Le (‘Kur’ân) asinto yimbi ngaphandle kokuba ngumlingo obonelwe kubantu bakudala",
      "Le asinto yimbi ngaphandle kokuba lilizwi lomntu!”",
      "Mna ke Ndiya kumqhubela eSa’kar1 (eMlilweni wesiHogo)",
      "Yintoni na engakwenza wazi ukuba iyintoni na iSa’kar",
      "Ayishiyi nto kuyo, ingashiyi nto (ingayitshisanga)",
      "Ijika (yenze mnyama) izikhumba",
      "Phezu kwayo (iSa’kar) lishumi elinethoba (leengelosi)",
      "Ke kaloku Asibenzanga abalindi boMlilo (wesiHogo) baba yinto yimbi ngaphandle kweengelosi. Kananjalo Asilenzanga layinto yimbi inani lazo ngaphandle kokuba libe luvavanyo lwabo bangakholwayo kwanokuba abo babenikwe isiBhalo baqonde baneliseke kwanokuba abo bakholwayo bande elukholweni nabo babenikwe isiBhalo namakholwa bangabi nakuthandabuza kwanokuba abo bantliziyo zabo zinesifo (abahanahanisi) nabangakholwayo bathi: “Uthetha ukuthini na uAllâh ngawo lo mzekelo?” Ngolo hlobo ke uAllâh Ulahlekisa lowo Athande ukumlahlekisa Akhokele lowo Athande ukumkhokela. Ukanti akukho namnye owaziyo amajoni eNkosi yakho ngaphadle kwaYo. Ke kaloku (ukukhankanywa koMlilo) akunto yimbi ngaphandle kokuba yinkumbuzo ebabantwini",
      "Nakanye! (Ndifunga) ngenyanga",
      "Nangobusuku xa busimka",
      "Nangentseni xa iba mhlophe",
      "Inene wona [uMlilo (yintuthumbiso)] enkulu",
      "Unjengesilumkiso kubantu",
      "Khona ukuze lowo uthandayo phakathi kwenu aqhubeke (nokukholwa) okanye ahlale phantsi (engakholwa)",
      "Wonkeumphefumlouyakubanjwangaloontouyisebenzeleyo",
      "Ngaphandle kwamadlelane okunene",
      "Aya kuba seMiyezweni, ebuzana",
      "Ngabaphuli-mthetho",
      "(Ebabuza okokuba): Yintoni na enifake eSa’kar?”",
      "Baya kuthi bona: “Sasingengabo abanye babo babethandaza",
      "Sasingondli namahlwempu",
      "Kananjalo\tsasidla\tngokuthetha\tamampunge\t(ngabo babethandaza)",
      "Kwaye sasidla ngokuyiphika iMini yembuyekezo",
      "“Sada safikelwa kukufa okwakungathandabuzeki.”",
      "Ngoko ke ayiyi kubanceda nto intethelelo yabo nabaphi na abathetheleli",
      "Yintoni kanye ngabo le nto bayitshikilelayo inkumbuzo",
      "Babe ngathi ziimbongolo zasendle ezothukileyo",
      "Ezibaleka ingonyama",
      "Ukusuka apho umntu ngamnye kubo unqwenela ukuba anikwe isiBhalo esele sandlaliwe",
      "Nakanye! Kodwa bona abanaloyiko loBomi oBuzayo",
      "Nakanye! Inene yona (i’Kur’ân) yinkumbuzo",
      "Ke kaloku lowo ufunayo uya kuyikhumbula",
      "Kananjalo abayi kukhumbula nto ngaphandle koko uAllâh Athande ukuba bakukhumbule. Yena Ufanelwe kukoyikwa, Wanele ukuba Axolele"
    ]
  },
  {
    "chapter": 75,
    "versesCount": 40,
    "verses": [
      "Ndifunga ngeMini yoVuko",
      "Nangomphefumlo okhalimayo",
      "Ingaba umntu (lo) ucinga ukuba Asiyi kuwadibanisa na amathambo akhe",
      "Ewe nje Siyakwazi Thina nokumisa ngendlela iintupha zeminwe yakhe",
      "Kodwa umntu unqwenela ukuqhubekela phambili nokwenza isono",
      "(Ude) abuze: “Inini na iMini YoVuko?”",
      "Ke kaloku xa ukubona2 (kwabo) kuphandliwe",
      "Nenyanga iba mnyama",
      "Ilanga nenyanga zidityanisiwe",
      "Umntu uya kuthi ngalooMini: “Iphi na indawo yokubalekela?”",
      "Nakanye! Akuyi kubakho ndawo yakhuseleko",
      "ENkosini yakho ngaloo Mini kuya kubakho (indawo yokuphumla) yanaphakade",
      "Umntu ngaloo Mini uya kuchazelwa ngoko wakhokelisa ngako (okuzizenzo) nawakunkonyayo, (akanikela ngako)",
      "Ke kaloku umntu uya kuba lingqina (elaneleyo) ngokuchasene nesiqu sakhe",
      "Kanti nokuba sele ezithethelela",
      "(Wena ke Muhammad) unganyakazisi ulwimi lwakho ngayo3 (i’Kur’ân), ungxame ngayo",
      "InenekuxhomekekekuThiukuqokelelwakwayo(entliziyweni yakho) nokucengcelezwa kwayo",
      "Ke kaloku SiSakuyicengceleza (ngoJibrîl) wena landela ucengcelezo lwayo",
      "Kananjalo kukuThi ukucaciswa kwayo (kuwe)",
      "Nakanye! Nina (bantu) nithanda ukungxamela obu bomi",
      "Nibuyeke uBomi oBuzayo",
      "Ubuso babanye ngaloo Mini buya kukhazimla",
      "Bejonge eNkosini yabo",
      "Ubuso babanye ngaloo Mini buya kumatsheka (buxwebe)",
      "Belindele ukuba baza kuhlelwa lilishwa phezu kwabo",
      "Nakanye! Xa umphefumlo ufika kugovane, (kofayo)",
      "Kuye kuthiwe: “Ngubani na oza kumphilisa (amsindise ekufeni)?”",
      "Ke kaloku yena (ofayo) uye aqonde okokuba (sele ilixesha lakhe) lokuhamba (kulo mhlaba)",
      "Kananjalo\tomnye\tumlenze\tuye\tudityaniswe\tnomnye [wambathiswe ingubo yokufa (ikafan]",
      "Ihambo ngaloo Mini ibhekisa eNkosini yakho (uAllâh)",
      "Ngoko ke ongakholwayo akazanga anikele (kumalizo) engazanga wathandaza nakuthandaza",
      "Kodwa endaweni yoko waphika watshikila",
      "Emva koko waya kubantu bakubo ehamba ngokuzingca (ngokuqhayisa)",
      "Yeha kuwe (mntu ungakholwayo), yeha",
      "Kwakhona yeha kuwe mntu ungakholawayo, yeha",
      "Umntu (lo) ucinga ukuba uza kuyekwa yedwa angahoywa na",
      "Wayengazanga waba liqabaza elivela kulwelo lwembewu yomntu na",
      "Waza waba lihlwili elinamatheleyo, uAllâh Wadala isimo sakhe Wamlinganisela",
      "Wazangayewenzaabalinganeababini, oyindodanowasetyhini",
      "Ingaba loo (Mdali) akakwazi ukunika bomi kwabafileyo na"
    ]
  },
  {
    "chapter": 76,
    "versesCount": 31,
    "verses": [
      "Ingaba akuzanga khe kubekho xesha na emntwini apho waye eyinto engafanelanga kukhankanywa na",
      "Inene Samdala UMntu ngomxube weqabaza lembewu yomntu khon’ukuze Simvavanye; kananjalo Samenzela ukuva nokubona",
      "Samkhokela eNdleleni, nokuba uyabulela na okanye akabuleli",
      "Kananjalo Silungiselele abangakholwayo amakhonkco namakhamandela neDangatya",
      "Inene wona amalungisa aya kusela indebe (yewayini) exutywe neKâfûr",
      "Umthombo ekuza kusela izicaka zika-Allâh ezingamalungisa (kwaye); ziwenza umpompoze ungaphezi",
      "Abo ke ngabo bazalisekisa izifungo zabo boyike neMini ekungcola kwayo kuya kuba banzi",
      "Kananjalo bona bapha (abanye) ukutya nangona nabo bekuthanda (kodwa bakunike) abahlwempuzekileyo, noyinkedama, nongumthinjwa",
      "(Besithi): “Sinondlela ukukholisa uAllâh, asinqweneli mvuzo nambulelo kuni",
      "Inene thina soyika iMini enzima evela eNkosini yethu nephethe unxunguphalo, eya kwenza ubuso bubonakale busoyikeka.”",
      "Ngoko ke uAllâh uya kubasindisa bona ebubini baloo Mini, Abaphe ukukhanya kobuhle nolonwabo",
      "Kananjalo imbuyekezo yabo iya kuba yiPaladesi, nezambatho zesilika ngenxa yokuba kaloku bona baba nomonde",
      "(Bona baya kuba) behleli zava ezihlalweni zabo (ezimfuma- mfuma), abayi kubona langa nangqele apho",
      "Ngentla kufutshane nabo iya kuba yimithunzi yayo [iPaladesi (neziqhamo)] zayo ukuba bazinqothule, ziya kuthotyelwa ezantsi ukuba zivumele (ukunqothulwa)",
      "Kananjalo kuya kuhanjiswa phakathi kwabo izitya neendebe eziya kuba zidalwe zacwenga",
      "Iigilasi ezicwengileyo ezenziwe ngesilivere ezimlinganiselo wazo wenziwe ngabo",
      "Kananjalo baya kunikwa indebe (yewayini) exutywe nejinja (ginger)",
      "(Basele), kumthombo ophakathi (ePaladesi) obizwa ngokuba yiSalsabîl",
      "Kuya kuba kuhamba-hamba amakhwenkwana enziwe ngonaphakade. Xa uwabona ungacinga ukuba aziiperile ezisarhaziweyo",
      "Naxa ujonga apho (ePaladesi) uya kubona ubumnandi nobungangamsha (bokwenene)",
      "Baya kwambathiswa izambatho eziluhlaza zesilika esulungekileyo, engqindilili. Kananjalo baya kuhonjiswa ngezacholo zesilivere Ize iNkosi yabo Ibanike isiselo esihlambululayo",
      "(Kananjalo kuya kuthiwa): “Inene oku kuni ngumvuzo kananjalo, umzamo wenu uyabulelwa.”",
      "Inene SiThi Abathumele i’Kur’ân kuwe (Muhammad), amathuba ngamathuba",
      "Yiba nomonde ke ngesigqibo seNkosi yakho, ungathobeli (nawuphi na) umoni phakathi kwabo okanye ongenambulelo",
      "Ke kaloku khumbula igama leNkosi yakho (emthandazweni) ekuseni nangokuhlwa",
      "Nasebusuku qubuda kuYo uYizukise ngobusuku (obo)",
      "Inene abo [bangakholwayo (baleqa)], bathande ubomi balo mhlaba beshiya ngemva kwabo iMini ebuhlungu",
      "SiThi ababadalayo Sabomeleza izimo zabo, kanti Sithanda Singayijika imbonakalo yabo ngotshintsho (olwahluke) kwaphela",
      "Inene le Vesi (ye‘Kur’ân) isisiyalo, ngoko ke lowo uthandayo makazithabathele iNdlela eya eNkosini yakhe",
      "Ukanti nina aningekhe nikwazi, ngaphandle kokuba kuthande uAllâh. Inene uAllâh nguSolwazi nguSobulumko",
      "Yena Uya kungenisa kwinceba yaKhe lowo Amthandileyo. Abenzi bobubi ke bona Ubalungiselele isohlwayo esibuhlungu"
    ]
  },
  {
    "chapter": 77,
    "versesCount": 50,
    "verses": [
      "(Ndifunga) ngemimoya ethunyelwa phambili omnye emva komnye",
      "Nangemimoya evuthuza ngamandla",
      "Nangemimoya echitha-chitha amafu nemvula",
      "NangeeVesi ze’Kur’ân ezahlula okulungileyo kokugwenxa",
      "Nangeengelosi ezizisa isiTyhilelo kubaProfeti",
      "Ukunqamla konke ukuzithethelela zilumkise nokulumkisa",
      "Inene oko nikuthenjisiweyo kunyanzelekile kwenzeke",
      "Xa iinkwenkwezi ziphelelwe kukukhanya kwazo",
      "Naxa izulu licandeka",
      "Naxa iintaba ziphaphatheke zemka",
      "Naxa\tabaThunywa\tbehlanganiselwe\tixesha\tlabo elikhethiweyo",
      "Yiyiphi le Mini le miqondiso irhoxiselwa yona",
      "(Irhoxiselwa) iMini yohlenga-hlengiso",
      "Yintoni na enokukwenza wazi ukuba iyintoni na iMini yohlengahlengiso",
      "Yeha ngaloo Mini kubaphiki",
      "ASizanga Sibatshabalalise na abamandulo",
      "Siya kwenza njalo ke nangezizukulwana zamva ukulandelisa",
      "Siqubisana kanjalo ke naboni",
      "Yeha ngaloo Mini kubaphiki",
      "ASizanga Sinidale ngolwelo olonyanyekayo na",
      "Saza Salubeka kwindawo yalo yokhuseleko (esibelekweni)",
      "Ixesha elingummiselo owaziwayo",
      "Samisela ixesha elithile ngalo, (SiThi ke) abaMiseli xesha Abalungileyo",
      "Yeha ngaloo Mini kubaphiki",
      "Asiwenzanga umhlaba waba sisiqulathi",
      "Sabaphilileyo nabaFileyo na",
      "Saza Sabeka apho kuwo iintaba ezinde eziqinileyo. Saninika amanzi amnandi ukuba nisele",
      "Yeha ngaloo Mini kubaphiki",
      "(Kuya kuthiwa kubo): “Yiyani koko nanidla ngokuphika",
      "Yiyani ethunzini (lomsi woMlillo wesiHogo) oziingqimba ezintathu",
      "(Kodwa) lingenamthunzi upholileyo, lingancedi nakunceda ngokuchasene neDangatya.”",
      "Inene\twona\tloo\t(msi)\tutakisa\tiintlantsi\t(ezinkulu) ezingangenqaba (yamajoni)",
      "Ngathi ziinkamela ezilubhelu bumnyama",
      "Yeha ngaloo Mini kubaphiki",
      "Le yiMini abangayi kuthetha ngayo",
      "Bengayi kuvunyelwa nakuvunyelwa ukuba bazithethelele",
      "Yeha ngaloo Mini kubaphiki",
      "Le\tyiMini\tyoMgwebo;\tSiya\tkuba\tSinihlanganisile nabamandulo",
      "Ukuba ngaba ninalo icebo, cebani kaloku ngokuchasene naM (ngoku)",
      "Yeha ngaloo Mini kubaphiki",
      "Inene\tabanyulu\tbaya\tkuba\tphakathi\tkwemithunzi nemithombo",
      "Neziqhamo (zohlobo) abalufunayo",
      "(Kuya kuthiwa kubo): “Yidlani nisele nanele ngenxa yoko nakwenzayo.”",
      "Inene Thina sibavuza kajalo ke abenzi bokulungileyo",
      "Yeha ngaloo Mini kubaphiki",
      "(Hini na nina bangakholwayo), yibani nisitya nizonwabise okwethutyana inene nina ningaboni",
      "Yeha ngaloo Mini kubaphiki",
      "Ukanti xa kusithiwa kubo: Gobani amadolo (phambi koAllâh)”, abagobi bona",
      "Yeha ngaloo Mini kubaphiki",
      "Yiyiphi ke enye intetho emva (kwe’Kur’ân) abaya kukholwa kuyo"
    ]
  },
  {
    "chapter": 78,
    "versesCount": 40,
    "verses": [
      "Kungantoni na oko baphikisana ngako",
      "KungeeNdaba ezinkulu",
      "Ezo bangenakuvumelana ngazo",
      "Yeha, inene kungekudala baza kwazi",
      "Kwakhona yeha, inene kungekudala baza kwazi",
      "ASiwenzanga\tumhlaba\twaba\tngumphangalalo owandlalekileyo na",
      "Neentaba1 zaba zizikhonkwane",
      "Saza Sanidala ngambini",
      "Senza ukulala kwenu (kwaba lixesha) lokuphumla",
      "Senza ubusuku isigqumathelo",
      "Senza imini ixesha lokuxelengela ukuphila",
      "Sakha phezu kwenu amazulu asixhenxe omeleleyo",
      "Sabeka apho isibane esikhazimlayo",
      "Sathoba amanzi ngobuninzi emafini emvula",
      "Ukuze ngawo Sivelise imbewu nezityalo",
      "Nemiyezo eshinyeneyo",
      "Inene iMini yohlenga-hlengiso yinto esele imiselwe kakade",
      "Mini leyo, iXilongo liya kuvuthelwa nize nibuyiswe niziindimbane",
      "Namazulu avuleke ngokungathi ziingcango",
      "Neentaba zithi shwaka ngokungathi yinkohliso",
      "Inene isiHogo sihleli sincathamile",
      "Likhaya lokuhlala abo bangabagabadeli (abenzi bezono)",
      "Baya kuhlala apho kuso iminyaka ngeminyaka",
      "Akukho nto ipholileyo baya kukuyingcamla apho, kungekho nasiselo na kakade",
      "Ngaphandle kolwelo3 olubilayo, nobubomvu",
      "Umvuzo ofanelekileyo (waboni)",
      "Kuba abazanga boyike kufakwa ngxoxweni (ngezenzo zabo)",
      "Basuka bathabatha imiqondiso yeThu njengobuxoki",
      "Kwaye yonke into Siyigcinile eNcwadini",
      "(Kuya kuthiwa kubo): “Ngcamlani ke iziqhamo (zezenzo zenu) kuba akukho songezelelo eSiya kuninika sona ngaphandle kwesohlwayo!”",
      "Inene, kumalungisa iya kuba yimpumelelo",
      "IMiyezo ebiyelweyo, nemidiliya",
      "neentombi ezibudala bulinganayo",
      "Nendebe ezele qhu",
      "Akukho mampunge baya kuwava apho nabuxoki",
      "Umvuzo ophuma eNkosini yakho. Isipho esaneleyo",
      "INkosi yamazulu nomhlaba, nako konke okuphakathi kuwo, uSolubabalo; Akukho namnye oya kuba nagunya lakuthetha naYe",
      "IMini apho uMoya (oyiNgcwele) neengelosi ziya kuma ngemigca. Akukho namnye oya kuthetha ngaphandle kwalowo uya kuvunyelwa nguSozinceba, yaye uya kuthetha okulungileyo kuphela",
      "Leyo\tyiMini\tyeNyaniso!\tNgako\toko\tlowo\tufunayo makathabathe ukhuseleko ngeNkosi yakhe",
      "Inene Sinilumkisile ngesohlwayo esikufuphi. Mini leyo umntu aya kuzibona izenzo zezandla zakhe, aze athi umchasi- kholo: “Yeha kum! Akwaba bendiluthuli"
    ]
  },
  {
    "chapter": 79,
    "versesCount": 46,
    "verses": [
      "Ndifunga\tngezo\t(ngelosi)\tzirhola\t(imiphefumlo yabangcolileyo), ngokurhabaxa",
      "Nangezo zirhola (imiphefumlo yamalungisa) ngocoselelo",
      "Nangezo ziphaphazela, zindande (zithunywa imiyalezo yenceba)",
      "Zingxamele phambili ngokungathi ziselugqatsweni",
      "Zide zicwangcise (imiyalelo yeNkosi yazo) (xa kukhala iXilongo)",
      "NgeMini\tukuvuthelwa\t(kweXilongo\tlokuqala)\tkuya kudlokovisa (indalo)",
      "Kulandele intshukumo emva kwentshukumo (xa kukhala elesibini)",
      "Iintliziyo ziya kubetha kabuhlungu ngaloo Mini",
      "Amehlo abe buthathaka (ondele phantsi)",
      "Bathi: “Ingaba ngenene siza kubuyiselwa kwimo yethu yamandulo na",
      "Nokuba sele singamathambo abolileyo?”",
      "Bathi: “Okokuba kunjalo, kuya kuba kukubuya okunelahleko (oko).”",
      "Inene, iya kuba sisikhalo esinye (seXilongo)",
      "Yabonani, baya kutyekezelwa ngaphandle (kwamangcwaba abo)",
      "Ingaba sele lifikile na ibali likaMûsâ kuwe",
      "Xa\tiNkosi\tyakhe Yaye Yambiza\tkwintili\t(engcwele) yaseTuwâ",
      "(Yathi kuye): “Yiya kuFir’awn kuba sele egabadele!”",
      "Uthi kuye: “Akungethandi na ukuhlambuluka ezonweni",
      "Nokuba ndikukhokelele eNkosini yakho ukuze uYoyike?”",
      "Ngoko (UMûsâ) wambonisa umqondiso omkhulu",
      "Kodwa uFir’awn akawamkela umqondiso, akasithobela nesikhokelo",
      "Emvakokowatshikila,wafulathelawazabalaza(ngokuchasene nomyalezo kaMûsâ)",
      "Wahlanganisa abantu bakhe, wenza isimemezo",
      "Wathi: “Mna ndiyinkosi yenu ephezulu”",
      "Kodwa uAllâh Wamhlasela, Wenza umzekelo ngaye kobu bomi nakuBomi oBuzayo",
      "Inene kule mbali kukho isifundo sakhe nabani na omoyikayo uAllâh",
      "Kunzima na ukudala nina kunezulu eliphezulu Alakhileyo",
      "Uluphakamisile uphahla lwalo, Walicwangcisa, Walinika imfezeko",
      "Ugqume ubusuku balo ngobumnyama Wavelisa imini yalo ngokukhanya",
      "Emva koko Wandlala umhlaba",
      "Waza apho kuwoWavelisa amanzi wawo nedlelo lawo",
      "Ukanti iintaba zona Uzigxumeke zaqina nkqi",
      "(Ukuze apho kuphume) isixhaso senu nemfuyo yenu",
      "Ke kaloku kwakufika intlekele enkulu",
      "Mini leyo umntu aza kuyikhumbula into abe eyizabalazela",
      "Ukanti uMlilo wesiHogo uya kubonakaliswa uthi thaa (kumntu wonke) obonayo",
      "Ke lowo ungumgabadeli (umenzi wobubi)",
      "Owakhetha ubomi beli hlabathi (elandela iminqweno yakhe kunentando ka-Allâh)",
      "Inene ikhaya lakhe liya kuba nguMlilo wesiHogo",
      "Kodwa yena lowo waye waba noloyiko lokumiswa phambi kweNkosi yakhe (uAllâh), wazoyisa ekulandeleni iinkanuko zakhe ezikukungcola",
      "Inene iPaladesi iya kuba likhaya lakhe",
      "Wena (Muhammad) bakubuza ngeYure (bathi): liya kuba nini na ilixa (lokuzalisekiswa) kwayo",
      "Ayiloxanduva lwakho ukuzalisekiswa kwayo",
      "Inzaliseko yayo ixhomekeke eNkosini yakho",
      "Inene wena unguMlumkisi kulowo uyoyikayo",
      "Mhla bayibona (iya kuba ngathi) baphile (kulo mhlaba) injikalanga yayo okanye intsasa yayo (kuphela)"
    ]
  },
  {
    "chapter": 80,
    "versesCount": 42,
    "verses": [
      "(UMprofeti) Wafing’iintshiya, wafulathela",
      "Kuba kweza kuye indoda eyimfama",
      "Kodwa yintoni na enokukuchazela okokuba ngebhaqo nayo ibinokufumana ukuhlambuluka",
      "okanye yamkele ululeko nenkumbuzo ukuze ibe luncedo kuyo",
      "Hayi lowo uzicingela ukuba akaxhomekanga (kuAllâh)",
      "Wena usuka uhoye yena",
      "Nangona ingeloxanduva lwakho ukumhlambulula",
      "Kodwa yena lowo uze kuwe ebaleka",
      "Enoloyiko (lwesohlwayo sika-Allâh entliziyweni yakhe)",
      "Awumnanzanga yena",
      "Nakanye! Kuba ngenene lo nguMyalezo oyinkumbuzo",
      "Ngoko ke othandayo makahlale ewukhumbula",
      "UseziNcwadini ezibekekileyo, eziphethwe ngentlonipheko enkulu",
      "Ziphakamile (ngesidima, zigcinwe) ngcwele",
      "Ubhalwe ngezandla zabaBhali, (iingelosi)",
      "Abahloniphekileyo, abazithobileyo benobulungisa",
      "Uqalekisiwe umtu ongakholwayo! (Kungani na ukuba angabi nambulelo kuAllâh)",
      "Yintoni kanti (uAllâh) Amdale ngayo",
      "(Umdale)\tngeqabaza\tlembewu\tyomntu!\tWamdala wazaWamlinganisela ngokwemfanelo",
      "Waphinda Wamenzela lula indlela yakhe (yokuba azalwe)",
      "Waphinda kwakhona Wamenza ukuba afe, angcwatywe",
      "Kwakhona ngokwentando yaKhe, Uya kumbuyisela ebomini",
      "Inene umntu akakwenzanga oko Amyalele kona",
      "Ngoko ke umntu makakhe aqwalasele ukutya kwakhe",
      "Sithulula amanzi (emvula) ngobuninzi",
      "Size Siqhekeze umhlaba ube ngamasuntswana",
      "Senze iinkozo (zembewu) zihlume (izithombo) kuwo",
      "Imidiliya nefula (yokutyiwa yimfuyo)",
      "Neminquma namasundu",
      "NeMiyezo enemithi eshinyeneyo",
      "Neziqhamo namadlelo",
      "(Ukuba zibe) sisixhaso senu nemfuyo yenu",
      "Kodwa yakufika ingxolo (ukukhala kweXilongo okwesibini ngeMini yoVuko)",
      "Ngaloo Mini umntu uya kubaleka ashiye umntakwabo",
      "Nomama wakhe notata wakhe",
      "Nomfazi wakhe nabantwana bakhe",
      "Ngaloo Mini umntu ngamnye uya kuxakeka zezakhe, angazihoyi ezabanye",
      "Ngaloo Mini ubuso babanye buya kukhazimla (bube buhle)",
      "Behleka, bevuyiswa ziindaba ezimnandi",
      "Ubuso babanye ngaloo Mini buya kuzala luthuli bumbatshe",
      "Bugqunywe bubumnyama",
      "Abo ngabangakholwayo, abangcolileyo, (abakrexezayo)"
    ]
  },
  {
    "chapter": 81,
    "versesCount": 29,
    "verses": [
      "Xa ilanga lisongwa (licinywa ukukhanya)",
      "Naxa iinkwenkwezi zisiwa",
      "Naxa iintaba zenziwe zanyamalala",
      "Naxa iinkamela ezimithiyo zingasahoywanga",
      "Naxa izilo zasendle ziqokelelwe ndawonye",
      "Naxa iilwandle zinga zidwanguza amadangatya omlilo ziphuphuma",
      "Naxa imiphefumlo ihlanganiswa nemizimba yayo",
      "Naxa (usana) oluyintombazana olwangcwatywa luphila lubuzwa",
      "“Sono sini na elabulawelwa sona?”",
      "Naxa\tamaphepha\t(abhaliweyo)\t[ezenzo\tezilungileyo (nezingcolileyo) zomntu ngamnye] etyhilwa elubala",
      "Naxa isibhakabhaka sihlutyulwa sisuswa endaweni yaso",
      "Naxa uMlilo wesiHogo uphenjwa",
      "Naxa iPaladesi isondezelwa kufutshane",
      "(Ngoko) umntu ngamnye uya kuyazi into ayivelisileyo (elungileyo nengalunganga)",
      "Yeha! Ndifunga ngezijikelezi-langa (iiplanethi) eziphinda zihlehle",
      "Nangezijikelezilanga ezihamba ngokubaleka ziye kusithela",
      "Nangobusuku xa buphela",
      "Nangentseni xa ikhanya",
      "Inene eli liLizwi (i’Kur’ân eliziswe) sisiThunywa esihloniphekileyo (uJibrîl, evela kuAllâh, esiza kuMprofeti uMuhammad)",
      "Esinamandla, (nobungangamsha), siphuma (kuAllâh), iNkosi yeTrone (engenakushukunyiswa yinto ngaphandle kwentando yaKhe)",
      "(UJibrîl, isithunywa) Esithotyelwayo (ziingelosi zamazulu), sikwathembekile",
      "Hini na bantu! Ugxa wenu (uMuhammad) akaphambenanga",
      "Ngokwenene yena wambona uJibrîl elundini olucacileyo",
      "kwaye yena akalubandezi ulwazi (lwezinto) eziyimfihlakalo",
      "Ukanti (le ‘Kur’ân) ayilolizwi likaShaytân (uSathana) owaqalekiswayo",
      "Ngoku ke nina nisingise phi",
      "Inene\tle\t(‘Kur’ân)\tayinto\tyimbi\tngaphandle\tkokuba yinkumbuzo kwindalo yonke",
      "Kuye nabani na kuni ofuna ukuhamba ngokuthe tye",
      "Yaye aninako ukuzithandela (ukuhamba ngokuthe tye) ngaphandle kokuba kuthande uAllâh, iNkosi yamaphakade"
    ]
  },
  {
    "chapter": 82,
    "versesCount": 19,
    "verses": [
      "Xa isibhakabhaka sicandeka phakathi",
      "Naxa iinkwenkwezi zisiwa",
      "Naxa iilwandle ziphuphuma",
      "Naxa amangcwaba ebhedululiwe",
      "Umphefumlo\t(ngamnye)\tuya\tkuyazi\tinto\toze\tnayo ngaphambili noyishiye ngemva",
      "Hini na wena mntu! Yintoni na ekwenze akwaYihoya iNkosi yakho, uSobubele",
      "Eyakudalayo\tYakubumba\tngemfezeko\tngomlinganiselo onguwo",
      "Nayiphi na imo Ethanda ukuba ube yiyo wena; Ikudibanisa ube njalo",
      "Yeha inene nina niyawuphika uMgwebo",
      "Inene\tphezu\tkwenu\tkukho\t(iingelosi\tezinyulelwe) ukunilondoza",
      "zilunge kakhulu, zihloniphekile, zibhala phantsi (konke) enikwenzayo",
      "Zikwazi konke enikwenzayo",
      "Inene amalungisa aya kuba selonwabeni",
      "Inene abangcolileyo baya kuba seMlilweni wesiHogo",
      "Baya kungena kuso apho ngoMhla wemivuzo",
      "Yaye abasokuze bakwazi ukuphuncula kuso",
      "Yintoni na enokukucacisela ukuba uMhla wemivuzo (lo) uyintoni na",
      "Kwakhona\tyintoni\tna\tenokukucacisela\tukuba\tuMhla wemivuzo (lo) uyintoni na",
      "Iya kuba yiMini apho kungekho mphefumlo uya kuba namandla akwenzela nto omnye. Yaye ulawulo ngaloo Mini luya kuba loluka-Allâh (lonke)"
    ]
  },
  {
    "chapter": 83,
    "versesCount": 36,
    "verses": [
      "Yeha kwabo banobuqhetseba",
      "Abo bathi xa kufuneka befumene into kwabanye abantu, bafune umlinganiselo ozeleyo",
      "Kodwa xa kufuneka ibe ngabo amabanike abanye abantu umlinganiselo onguwo, suke bona babanike omncinane kunofanelekileyo",
      "Abacingi na ukuba baza kuphinda bavuswe (baxoxiswe)",
      "NgoMhla oMkhulu",
      "UMhla abaya kuthi bonke abantu bame phambi kweNkosi yamazwe",
      "Yeha inene, imibhalo yezenzo zabangcolileyo igcinwe kwi- Sijjîn",
      "Yintoni na enokukucacisela okokuba iyintoni na iSijjiîn",
      "YiNcwadi ebhaliweyo",
      "Yeha kwabo baphikayo ngaloo Mini",
      "Abo baphika iMini yoMgwebo",
      "Akakho oyiphikayo ngaphandle komoni ogabadeleyo",
      "Lowo uthi xa efundelwa iziTyhilelo zeThu athi: “Ziintsomi zamandulo”",
      "Nakanye! (Banongcoliseko) lomhlwa ezintliziyweni zabo ngenxa yezenzo zabo",
      "Inene baya kusithwa bangayiboni iNkosi yabo ngaloo Mini",
      "Kwakhona, inene baya kuphoswa eMlilweni wesiHogo",
      "Yaye kuya kuthiwa (kubo): “Le yilaa (nyaniso) naniyiphika!”",
      "Inene iiNcwadi zezenzo zamalungisa zigcinwe kwi- ‘Iliyyûn",
      "Yintoni na enokukucacisela okokuba iyintoni na i-’Iliyyûn",
      "YiNcwadi ebhaliweyo",
      "Engqinwa ngabasondele kuAllâh",
      "Inene amalungisa aya kuba selonwabeni",
      "Ehleli ezihlalweni eziphakamileyo, emana ukujonga-jonga, (ebukela ubuhle bezinto eziseMyezweni)",
      "Uya kubona inkazimlo yochulumanco ebusweni bawo",
      "Unxano\tlwawo\tluya\tkuqatyulwa\tngewayini\tenyulu, etywiniweyo",
      "Etywina\tlayo\tliziziqholo\tzeMisk1:\tNantsi\tke\tinto abanomnqweno abanokukhuphisana ngayo",
      "Ixutywe namanzi omthombo weTasnîm. okwabo iya kuba ngumvuzo ongasokuze ube nasiphelo",
      "Umthombo ekusela kuwo abo bakufuphi no Allâh",
      "Inene, aboni babedla ngokubahleka abo bakholwayo",
      "Ngalo lonke ixesha begqitha ecaleni kwabo (bakholwayo), baqobelane amehlo (begculela)",
      "Bathi bakufika kumawabo benze intlekisa",
      "Baze bathi lonke ixesha xa bebabona bathi: “Yabonani! Aba bantu balahlekile ngenene!”",
      "Ukanti babengathunywanga ukuba babe ngabalondolozi babo",
      "Ngale\tMini\tngabakholwayo\tabaya\tkuba\tbehleka abangakholwayayo",
      "Behleli ezihlalweni (ezimfuma-mfuma), eziphakamileyo, bejonga-jonga",
      "Abamelanga\tkubuyekezwa\tna\tabangakholwayo\tngoko bakwenzayo"
    ]
  },
  {
    "chapter": 84,
    "versesCount": 25,
    "verses": [
      "Xa isibhakabhaka sisahlukana phakathi",
      "Siphulaphule, sithobele iNkosi yaso yaye kunyanzelekile senze njalo",
      "Naxa umhlaba usanekwa",
      "Sele utyekezele ngaphandle konke oko bekungaphakathi kuwo",
      "Uphulaphula, uthobela iNkosi yawo yaye unyanzelekile wenze njalo",
      "Hini na wena mntu! Inene, wena Uya kubuyela eNkosini yakho nezenzo zakho (oko) kukubuyela okungathandabuzekiyo",
      "Lowo uya kunikwa iNcwadi yakhe (yezenzo) ngesandla sakhe sokunene",
      "Inene lowo kungekudala ityala lakhe liya kuxoxwa ngokulula",
      "Aze abuyele kwabakubo evuya",
      "Ke lowo uya kunikwa iNcwadi yakhe ngemva",
      "Uya kuthandazela ukuba atshabalale",
      "Yaye uya kungena eMlilweni odwanguzayo, aviswe ukutshisa kwawo",
      "Kaloku yena wayonwabile phakathi kwabakubo",
      "Eneneni yena wayecinga ukuba asokuze abuyele (kuThi)",
      "Kanti! INkosi yakhe Yayihleli Imqwalasele",
      "Ngoko ke Ndifunga ngokukhazimla kokutshona kwelanga",
      "Nangobusuku nako konke obukuqokelela ngobumnyama babo",
      "Nangenyanga xa ipheleleyo",
      "Niya kuhamba amanqanaba ngamanqanaba (kobu bomi nakuBomi oBuzayo)",
      "Kanti yintoni na ngabo ukuba bangakholwa",
      "Ukanti naxa i’Kurân icengcelezwa kubo abawi baqubude",
      "Yeha\tabo\tbangakholwayo\tbayamphikisa\t(uMprofeti uMuhammad)",
      "Kanti\tYena\tuAllâh\tUkwazi\tkakuhle\tabakuqokelelayo (okuzizenzo ezilungileyo nezingcolileyo)",
      "Vakalisa ke ngoko isohlwayo esibuhlungu kubo",
      "Ngaphandle kwabo bakholwayo benze izenzo zobulungisa"
    ]
  },
  {
    "chapter": 85,
    "versesCount": 22,
    "verses": [
      "Ndifunga ngesibhakabhaka esibambe iinkwenkwezi ezinkulu",
      "NangeMini yesithembiso",
      "NangeMini yokungqina nangeMini1 engqinelwayo",
      "Baqalekisiwe abenza umsele",
      "Womlilo ogalelwe isivuthisi",
      "Behleli ecaleni kwawo (bebukele abo babetshiswa kuwo)",
      "Yaye baye baba ngamangqina oko babekwenza ngokuchasene nabakholwayo",
      "Akukho tyala limbi ababelenzile (abakholwayo) ngaphandle kokukholwa kuAllâh, uSomandla, Ofanelwe ziindumiso zonke",
      "Yena nguMnini bukumkani bamazulu nomhlaba! Yaye uAllâh UliNgqina ngaphezulu kwazo zonke izinto",
      "(Inene abo batshutshisa amakholwa namakholwakazi ngokuwangcungcuthekisa) baze bangaguquki, baza kufumana isohlwayo sesiHogo, yaye baza kufumana isohlwayo soMlilo otshisayo",
      "Inene abo bakholwayo baze benze izenzo zobulungisa, okwabo iya kuba yiMiyezo ekumpompoza amanzi ngaphantsi kwayo. Leyo iya kuba yimpumelelo enkulu",
      "Inene\t(wena\tMuhammad)\tisohlwayo\tseNkosi\tyakho sibuhlungu kakhulu",
      "Inene\t(iNkosi\tyakho)\tyiYo\tEqalayo,\t(ukudala) Yiyo negqibelayo",
      "Yaye Yona nguMxoleli, uSoluthando",
      "UMnini Trone, eZukileyo",
      "NguMenzi wentando yaKhe",
      "Ingaba ibali lemikhosi lifikile na kuwe",
      "(Imikhosi ) kaFir’awn namaThamûd",
      "Yeha abangakholwayo bayaqhubeka nokuphikisa (uMprofeti uMuhammad) nomyalezo wakhe oyi-Islam",
      "Kodwa Yena uAllâh Ubarhangqele ngemva kwabo",
      "Inene le yi’Kur’ân ezukileyo",
      "Ibhalwe eCwecweni elilondoloziweyo"
    ]
  },
  {
    "chapter": 86,
    "versesCount": 17,
    "verses": [
      "Ndifunga ngesibhakabhaka nangondwendwe lwasebusuku (inkwenkwezi ekhazimla kakhulu)",
      "Yintoni\tna\tenokukucacisela\tokokuba\tundwendwe lwasebusuku yintoni na",
      "Yinkwenkwezi ekukhazimla kwayo kugqobhozelayo",
      "Umphefumlo ngamnye unomkhuseli phezu kwawo",
      "Ngoko ke umntu makajonge ukuba udalwe ngantoni na",
      "Udalwe ngamanzi atsawulayo",
      "Avela phakathi komqolo neembambo",
      "Inene uAllâh Uyakwazi ukuphinda ambuyisele (ebomini) kwakhona",
      "NgeMini apho iimfihlelo ziya kuvavanywa",
      "Ngoko (umntu) akayi kuba namandla engayi kuba namncedisi",
      "Ndifunga ngesibhakabhaka (esiza nemvula) siphindaphinde",
      "Nangomhlaba ocazulukayo (xa kuhluma uhlaza kuwo)",
      "Inene le (‘Kur’ân) liLizwi elihluza (inyani ebuxokini)",
      "Yaye asiyonto yokonwabisa",
      "Inene bona baqulunqa iyelenqe ngawe (Muhammad)",
      "Kanti naM (oku kwaM) Ndiqulunqa icebo (ngokuchasene nabo)",
      "Khawubayekelele abangakholwayo, ubaphathe ngobunono okwethutyana"
    ]
  },
  {
    "chapter": 87,
    "versesCount": 19,
    "verses": [
      "Zukisa igama leNkosi, UMlondolozi, Ophakamileyo",
      "Odale, Wacwangcisa ngokupheleleyo",
      "Owise (umthetho), Wanika isiKhokelo",
      "Ovelise amadlelo aluhlaza",
      "Aphinde awaguqule, Awenze atshazwe",
      "Siyakukufundisawena(Muhammadi’Kur’ân) ngamanqanaba ukuze ungalibali",
      "Ngaphandle koko uAllâh Athande (ukuba ukulibale). Inene Yena Uyakwazi okubonakalayo nokungabonakaliyo",
      "Siya kukwenzela lula indlela yakho ukuze kube lula (ukushumayela i-Islam)",
      "Ngoko ke nika isilumkiso eluntwini kuba isilumkiso siluncedo",
      "Uya kusiphulaphula onoloyiko",
      "Kodwa asiyi kuhoywa ngonelishwa",
      "Yena lowo uya kungeniswa kuMlilokazi omkhulu",
      "Akayi kufa apho engayi kuphila",
      "Inene uyaphumelela ozihlambululayo",
      "(Ohlala)\tekhumbula\tigama\tleNkosi\tyakhe\tathandaze nokuthandaza",
      "Kodwa nina nikhetha ubomi beli hlabathi",
      "Nangona uBomi Obuzayo ibobona bulungileyo bungenaso nasiphelo",
      "Inene oku kukwiziBhalo zokuqala",
      "IziBhalo zikaIbrâhîm noMûsâ"
    ]
  },
  {
    "chapter": 88,
    "versesCount": 26,
    "verses": [
      "Ingaba iindaba zesiganeko (esikhulu) zifikile na kuwe",
      "Ubuso babanye ngaloo Mini buya kudangala, (budane)",
      "Besebenze nzima, bediniwe. (ngenxa yokuzinikela kunqulo zithixo)",
      "bangeniswe eMlilweni odwanguzayo",
      "Besezwa amanzi omthombo obilayo",
      "Akuyi kubakho kutya kwabo (apho) ngaphandle kwe- ‘Dhari’1 ekrakra",
      "Engayi kubondla, ingayi kudambisa ndlala",
      "Ubuso babanye ngaloo Mini buya kuchulumanca",
      "Bevuyiswa yimizamo yabo",
      "EMyezweni ophakamileyo",
      "Apho bangayi kuphinda beve ntetho inabungozi nabudenge",
      "Apho kuya kubakho umthombo ompompozayo",
      "Apho kuya kubakho iitrone eziphakamileyo",
      "Neendebe esele zilungisiwe kakade",
      "Neemandlalo (ezitofo-tofo) esele zidwelisiwe",
      "Neenkukho ezimfuma-mfuma sele zandlaliwe",
      "Abaziqwalaseli na iinkamela ukuba zidalwe kanjani",
      "Nesibhakabhaka ukuba siphakanyiswe kanjani na",
      "Neentaba (ezi) ukuba zimile (zaqina kanjani)",
      "Nomhlaba (lo) ukuba wandlalwe kanjani na",
      "Bakhumbuze ke (Muhammad), inene wena ungumkhumbuzi",
      "Awungomyaleli wabo",
      "Ngaphandle kwalowo ujibilikayo alahle ukholo",
      "Yena uAllâh Uya kumohlwaya ngesohlwayo esikhulu",
      "Inene kuThi kulapho baza kubuyela khona",
      "Kananjalo inene kukuThi apho baza kuphendula khona"
    ]
  },
  {
    "chapter": 89,
    "versesCount": 30,
    "verses": [
      "Ndifunga ngoms’obomvu",
      "Nangobusuku1 obulishumi",
      "Nangoku(dalwe) ngambini nangokungumnqakathi",
      "Nangobusuku xa busimka",
      "Ingaba kwezi (zifungo) zingentla apha akukho bungqina baneleyo na kubantu abanengqiqo (ukuba bashenxe kuzo zonke iintlobo zezono)",
      "Awubonanga na (Muhammad) ukuba iNkosi yakho Yenza njani na ngabantu bakwa’Ad",
      "Abakwa-Iram (ababebade kakhulu) ngathi ziintsika",
      "Ekungazanga kuphinde kudalwe abafana nabo ezweni",
      "Kanti namaThamûd ayeqhekeza amatye entlanjeni (akhe imizi yawo)",
      "Nabantu bakwaFir’awn umnini zibonda",
      "Abagabadela, batsiba imida ehlabathini",
      "Kulo apho benza ubutshinga obugqithisileyo",
      "Ngoko ke iNkosi yakho yathulula phezu kwabo iintlobo ngeentlobo zezohlwayo ezibuhlungu",
      "Inene iNkosi yakho Ihlala Ibajongile",
      "Ke kaloku umntu, Ithi iNkosi yakhe Isakumvavanya ngokumnika intlonipheko nendyebo, asuke athi: (ngokuzigwagwisa): “INkosi yam Indinike intlonipheko.”",
      "Kodwa Ithi Yakumvavanya ngokuthi Imnciphisele isixhaso sakhe, (aqale) athi: “INkosi yam Indincitshile.”",
      "Nakanye! Nina anizixabisanga iinkedama",
      "Yaye anikhuthazani ngokondla abasweleyo",
      "Yaye nidla amafa abo onke ngokunyoluka",
      "Kwaye nithanda ubutyebi ngothando olugqithisileyo",
      "Nakanye! Xa umhlaba ucunyuzwe wangumgubo",
      "NeNkosi\tyakho\tIze\tneengelosi\t(zimi)\tngokwemiqolo ngemiqolo",
      "NesiHogo siya kuziswa kufutshane ngaloo Mini. Ngaloo Mini umntu uya kukhumbula, kodwa loo nkumbulo iya kumnceda ntoni",
      "Uya kuthi: “Kwowu! Akwaba ndandizenzele imisebenzi elungileyo kwangaphambili (ukusindisa) ubomi bam",
      "Ke kaloku ngaloo Mini akukho mntu uya kohlwaya ngohlobo Aya kohlwaya ngalo Yena (uAllâh)",
      "Akukho mntu uya kuqamangela abenzi (bobubi ngohlobo) Aya kuqamangela ngalo Yena",
      "(Kuya kuthiwa kumntu okholiweyo): “Wena ke mphefumlo osekuphumleni nasekwanelisekeni okupheleleyo",
      "Buyela eNkosini yakho ukholisekile, uYikholisile (naYo)",
      "Ngena ngoko phakathi kwezicaka zaM",
      "Ngena ke ePaladesi yaM.”"
    ]
  },
  {
    "chapter": 90,
    "versesCount": 20,
    "verses": [
      "Ndifunga ngesi sixeko (saseMakkah)",
      "Wena (Muhammad) ungummi okhululekileyo wesi sixeko",
      "Nangomzali nangoko akuzeleyo",
      "Inene umntu Simdalele ekubulalekeni",
      "Ucinga ukuba akakho onamandla ngaphezu kwakhe",
      "(Ude) athi (eqhayisa): “Ndichithe ubutyebi (bam) obuninzi!”",
      "Ucinga ukuba akakho ombonayo na",
      "Asimenzelanga amehlo amabini na",
      "Nolwimi nemilebe emibini",
      "Sambonisa iindlela ezimbini (eliqhina nehlayo)",
      "Kodwa akazamanga, ukalinyuka iqhina",
      "Yintoni na enokukucacisela okokuba liyintoni na iqhina",
      "Kukukhulula ikhoboka",
      "Okanye ukondla (abantu) ngemini yendlala",
      "(Ukondla) inkedama esondeleyo (kuwe ngokuzalana)",
      "Okanye ihlwempu eliqhwanda uthuli. (ngenxa yentlupheko)",
      "Aze abe ngomnye wabo bakholwayo (kwi-Islam) abathi bakhuthazane ukunyamezela nomonde. Bakhuthazane kananjalo ngokuba nyulu nangokuba nemfesane",
      "Bona abo ngabo bangasekunene (abahlali basePaladesi)",
      "Ke bona abo bangakholwayo kwiiVesi zeThu, (ze`Kur’ân) bona ngabo bangasekhohlo (abahlali basesiHogweni)",
      "UMlilo uya kubagubungela"
    ]
  },
  {
    "chapter": 91,
    "versesCount": 15,
    "verses": [
      "Ndifunga ngelanga nangokumenyezela kwalo",
      "Nangenyanga xa ililandela",
      "Nangemini xa ibonisa ukukhazimla kwalo (ilanga)",
      "Nangobusuku xa buligquma",
      "Nangezulu nangaloWo Walakhayo",
      "Nangomhlaba nangaloWo Wawandlalayo",
      "Nangomphefulo nangaloWo Wawufezekisayo",
      "Waza kananjalo Wawubonisa okungawulungelanga noko kuwulungeleyo",
      "Inene uphumelele lowo uwuhlambululayo",
      "Akaphumelelanga lowo uwungcolisayo",
      "(Abantu) bakwaThamûd babaphikisa (abaProfeti babo) ngokugabadela kwabo",
      "Xa oyena mntu wayengcole kakhulu phakathi kwabo waphuma (waya kubulala imazi yenkamela)",
      "Kodwa uMthunywa ka-Allâh (uSâlih) wathi kubo: “Ze nilumke! (Noyike isihelegu esiya kunihlela), yimazi yenkamela ka-Allâh le, ningayibulali okanye niyithintele ekuseleni amanzi wayo",
      "Bamphikisa ke bayibulala. Ngoko ke iNkosi yabo Yabatshabalalisa ngenxa yesono sabo, Yabenza batshabalala ngokulinganayo (abazizityebi nabangamahlwempu phakathi kwabo abangakholwayo)",
      "Kwaye uAllâh Azanga Abe naloyiko lweziphumo zako oko"
    ]
  },
  {
    "chapter": 92,
    "versesCount": 21,
    "verses": [
      "Ndifunga ngobusuku xa bugubungela",
      "Nangemini xa ivela nokukhanya",
      "NangaloWo Wadala isiduna nesikhomokazi",
      "Inene imizamo nezenzo zenu zahlukahlukene",
      "Lowo unikelayo (ngamalizo), esoyika uAllâh",
      "Akholelwe kokulungileyo (kuAllâh)",
      "Inene Siya kumenzela mpuluswa indlela yokuhamba lula",
      "Ke yena lowo unyolukileyo, uligogotya, ezicingela ukuba akaxhomekekanga ntweni",
      "Aphikisane nokulungileyo",
      "Siya kumenzela mpuluswa indlela eya ekungcoleni",
      "Kanti buza kumnceda ntoni ubutyebi bakhe xa esiya entshabalalweni",
      "Inene kukuThi ukunika isiKhokelo",
      "Yaye inene seseThu isiphelo (uBomi oBuzayo) nesiqalo (ubomi beli hlabathi)",
      "Ngoko\tke\tNdinilumkisile\tngoMlilo\todwanguzayo (wesiHogo)",
      "Akukho mntu uza kungena kuwo ngaphandle kosisingcoli (owala ukukholwa kwi-Islam)",
      "Ophikayo, atshikile",
      "Ke bona abamoyikayo uAllâh, baya kususwa babe kude kuwo (uMlilo)",
      "Lowo\tuchitha\tubutyebi\tbakhe\tekuzongezeleleni ukuhlambuluka komphefumlo wakhe",
      "Ongenzeli (kunconywa) nakuhlawulwa ngumntu",
      "Ngaphandle\tkokufuna\tukukholisa\tiNkosi\tyakhe Ephakamileyo, (uAllâh)",
      "Kungekudala uya kwaneliseka (xa engeniswa ePaladesi)"
    ]
  },
  {
    "chapter": 93,
    "versesCount": 11,
    "verses": [
      "Ndifunga ngesandulela semini",
      "Nangobusuku xa bufiphala (buzolile)",
      "INkosi\tyakho\t(Muhammad)\tAyikushiyanga,\t(futhi) Ayikuchasanga",
      "Inene uBomi oBuzayo bobona bulungileyo kunobu (bomi balo mhlaba)",
      "Yaye inene iNkosi yakho Iya kukunika (konke okulungileyo) ukuze wena waneliseke",
      "Yayingakufumananga uyinkedama na, Yakunika ukhuseleko",
      "Yakufumana kananjalo ulahlekile, Yakukhokela",
      "Yakufumana ulihlwempu Yakwenza isityebi",
      "Ngoko ke ungayiphathi kakubi inkedama",
      "Ungaligxothi nengqiba",
      "Uvakalise uBabalo lweNkosi yakho"
    ]
  },
  {
    "chapter": 94,
    "versesCount": 8,
    "verses": [
      "Asikuvulelanga1 isifuba sakho na (Muhammad)",
      "Sakothulela umthwalo wakho",
      "Obukusinda umqolo",
      "Saza Saphakamisa ibakala lakho",
      "Inene kubo bonke ubunzima kukho ukukhululeka",
      "Kanti, inene kubo bonke ubunzima kukho ukukhululeka",
      "Ngoko ke wakugqiba (imisebenzi yakho yosuku) zinikele kunqulo luka-Allâh",
      "Yaye beka iingcinga zakho zonke eNkosini yakho"
    ]
  },
  {
    "chapter": 95,
    "versesCount": 8,
    "verses": [
      "Ndifunga ngomkhiwane nangomnquma",
      "Nangentaba yeSinayi",
      "Nangesi sixeko sokhuseleko (saseMakkah)",
      "Inene umntu Samdala ngesona simo silungileyo",
      "Saphinda Samthobisela kowona mgangatho uphantsi",
      "Ngaphandle\tkwabo\tbakholwayo\tbenze\timisebenzi yobulungisa. Okwabo iya kuba ngumvuzo ongeze usilele",
      "Yintoni ke emva koku enibangela ukuba niyiphike inkolo",
      "AyingoAllâh na Oyena Mgwebi Unobuluko kubagwebi"
    ]
  },
  {
    "chapter": 96,
    "versesCount": 19,
    "verses": [
      "Funda! Egameni leNkosi yakho Eyadalayo",
      "Yadala umntu ngehlwili legazi",
      "Funda iNkosi yakho Inesisa",
      "Yona Yafundisa ukubhala ngosiba",
      "Yamfundisa umntu oko abengakwazi",
      "Kodwa inene umntu uyagabadela",
      "Kuba uzicingela ukuba akaxhomekekanga ntweni",
      "Inene eNkosini yakho kulapho kuza kubuyelwa khona",
      "Umbonile na lowo uthintela",
      "Umkhonzi xa ethandaza",
      "Ingaba umbona ekuso isiKhokelo kusini na",
      "Okanye uyalela (abantu) ukuba bahlonele (uAllâh)",
      "Umbonile na ukuba uphika inkolo, afulathele",
      "Akazi na ukuba uAllâh Uyambona",
      "Nakanye ukuba akayeki siya kumrhuqa ngenwele zebunzi lakhe",
      "(Ezo) nwele zebunzi lexoki",
      "Makabize koogxabakhe (bamncede) ke",
      "Thina Siya kubiza abagcini siHogo. (Baqubisane naye)",
      "Nakanye! Ungamthobeli lowo, wena, qubuda, uzisondeze (kuAllâh)"
    ]
  },
  {
    "chapter": 97,
    "versesCount": 5,
    "verses": [
      "Inene esi siTyhilelo Sasityhila ngoBusuku baMandla",
      "Yintoni na enokukucacisela okokuba buyintoni na uBusuku baMandla",
      "UBusuku baMandla bungcono kuneenyanga eziliwaka",
      "Ngabo kuhla iingelosi noMoya [oyiNgcwele (uJibrîl)] ngemvume ka-Allâh nemiyalelo yonke",
      "(Ngobo busuku) kuba luxolo kude kube ngoms’obomvu"
    ]
  },
  {
    "chapter": 98,
    "versesCount": 8,
    "verses": [
      "Abo bangakholwayo phakathi kwaBantu beNcwadi nabanquli-zithixo babengekhe bayeke (ukuba ngabahedeni) de kwafika ubungqina obucacileyo kubo",
      "UMthunywa ovela kuAllâh ecengceleza iziBhalo eziNgcwele",
      "Apho kuzo kukho iiNcwadi ezilungileyo nezithe Tye",
      "Kananjalo aBantu beNcwadi babengezontlaba zahlukane de kwafika ubungqina obucacileyo",
      "Ukanti babengayalelwanga nto yimbi ngaphandle kokukuba, banqule uAllâh, banyaniseke enkolweni yaKhe, banquleYena Yedwa, benze iSalâh (umthandazo), banikele ngeZakâh, oko ke yayiyeyona Nkolo ithe Tye",
      "Inene abo bangakholwayo phakathi kwaBantu beNcwadi nabanquli-zithixo baya kuba seMlilweni wesiHogo, ngonaphakade, bazezona zidalwa zibi",
      "Inene, ke bona abo bakholwayo, benza imisebenzi yobulungisa, bazezona zidalwa zilungileyo",
      "Umvuzo wabo oseNkosini yabo yiEdeni (uMyezo iPaladesi), ekumpompoza amanzi phantsi kwayo. Baya kuhlala apho kuyo ngonaphakade, uAllâh Uya kukholiseka ngabo nabo bakholiseke nguYe. Oko kokwabo bayoyikayo iNkosi yabo"
    ]
  },
  {
    "chapter": 99,
    "versesCount": 8,
    "verses": [
      "Xa umhlaba uNyikima ngokunyikima kwawo",
      "Uze\tutyekezele\tngaphandle\twonke\tumthwalo\twawo (obungaphakathi kuwo)",
      "Abantu baya kuthi: “kwenzeka ntoni na ngawo?”",
      "Ngaloo Mini uya kuchaza iindaba zawo",
      "Kuba iNkosi yakho Iya kuwutyhilela (okwenzekayo phezu kwawo)",
      "Ngaloo Mini abantu baya kuza bengamaqela athe saa, beze kuboniswa izenzo zabo",
      "Nabani\tna\tlowo\tuthe\twenza\tisenzo\tesilungileyo esingangentlantsi, uya kusibona",
      "Nalowo uthe wenza isenzo esingcolileyo esingangentlantsi, uya kusibona"
    ]
  },
  {
    "chapter": 100,
    "versesCount": 11,
    "verses": [
      "Ndifunga ngamahashe agabadula, akhefuzele",
      "Atakise iintlantsi zomlilo (ngamanqina awo)",
      "Ephumelelisa uhlaselo lwawo kwasekuseni",
      "Aqhumise uthuli luye kutsho emafini kusenjalo",
      "Agqobhoze, aye phambili angene esazulwini (sotshaba)",
      "Inene umntu (ongakholwayo) akanambulelo eNkosini yakhe (uAllâh)",
      "Yaye inene ulingqina lako oko (ngezenzo zakhe)",
      "Kwaye inene unobutyhuthu-tyhuthu ekuthandeni kwakhe ubutyebi",
      "Akazi na okokuba xa okusemangcwabeni kuvunjululwe kwesaa ngaphandle",
      "Kuze noko kusezifubeni (zabantu) kwenziwe kwaziwe",
      "Inene iNkosi yakho ngaloo Mini Iya kuba Isazi konke ngabo"
    ]
  },
  {
    "chapter": 101,
    "versesCount": 11,
    "verses": [
      "(IYure) yesiThonga",
      "Yintoni na (iYure) yesiThonga",
      "Kananjalo yintoni na enokukuchazela okokuba iyintoni na iYure yesiThonga",
      "YiMini apho abantu baya kuthi saa njengamabhabhathane",
      "Iintaba zibe njengoboya obucazululweyo",
      "Lowo\tuzenzo\tzakhe\tziya\tkufunyaniswa\tzinobunzima esikalini",
      "Uya kuba sebomini obumnandi (ePaladesi)",
      "Ke lowo uzenzo zakhe ziya kufunyaniswa zilula esikalini",
      "Ikhaya lakhe liya kuba senzonzobileni (esiHogweni)",
      "Yintoni na enokukuchazela okokuba iyintoni na inzonzobila",
      "NguMlilo odwanguzayo"
    ]
  },
  {
    "chapter": 102,
    "versesCount": 8,
    "verses": [
      "Ukukhuphisana ngokuwanqa ubutyebi kuyaniphambukisa (ekukhonzeni uAllâh)",
      "Nide niye kubekwa emangcwabeni",
      "Yeha! Kungekudala niza kwazi",
      "Kwakhona yeha! Kungekudala niza kwazi",
      "Yeha! Ukuba benisazi ngolwazi oluqinisekileyo (iziphumo zokuzilibazisa ngokuqokelela ubutyebi beniya kurhoxa kuloo nto, nizixakekise ngokukhonza uAllâh)",
      "Inene niza kuwubona uMlilo odwanguzayo (wesiHogo)",
      "Kwakhona, niya kuwubona ngamehlo okwenyani",
      "Kananjalo\tngaloo\tMini\tniza\tkubuzwa\tngobumnandi (enabuxhamlayo)"
    ]
  },
  {
    "chapter": 103,
    "versesCount": 3,
    "verses": [
      "Nidfunga ngexesha",
      "Inene umntu usekulahlekeni",
      "Ngaphandle kwabo bakholwayo, benza izenzo zobulungisa, bafundisane ngenyaniso, bafundisane nangomonde"
    ]
  },
  {
    "chapter": 104,
    "versesCount": 9,
    "verses": [
      "Yeha kuye wonke (umntu) oyintlebi ohlebayo",
      "Oqokelele ubutyebi wabufumba",
      "Ecinga\tukuba\tubutyebi\tbakhe\tbuza\tkumenza\taphile ngonaphakade",
      "Nakanye! Uya kuphoswa koko kuqhawula (izinto) zibe zizicwibi",
      "Yintoni na enokukuchazela okokuba yintoni na eqhawula (izinto) zibe zizicwibi",
      "NguMlilo ka-Allâh osele uphenjiwe",
      "Olwatyuza uye kutsho ezintliziyweni",
      "Inene (uMlilo) uya kubagubungela",
      "uziintsika ezolulwe zande"
    ]
  },
  {
    "chapter": 105,
    "versesCount": 5,
    "verses": [
      "Awubonanga na ukuba iNkosi yakho Yenza njani na ngabanini ndlovu",
      "Ayizanga Ilenze liphanze na icebo labo",
      "Yathumela ibubu leentaka phezu kwabo",
      "Ezababetha ngamatye odongwe olutshisiweyo",
      "Yabenza banjengezala lentsimi elibhuqabhuqwe (ziinkomo)"
    ]
  },
  {
    "chapter": 106,
    "versesCount": 4,
    "verses": [
      "Ngenxa yolulanyiso lwama’Kuraysh",
      "Ekuwalulamiseni Senza iinqwelo zawo zorhwebo ziphume ebusika nasehlotyeni",
      "Ngoko ke makanqule iNkosi yalo Mzi",
      "Ewondlileyo,\tYawasindisa\tendlaleni,\tYawakhusela naseloyikweni"
    ]
  },
  {
    "chapter": 107,
    "versesCount": 7,
    "verses": [
      "Umbonile na lowo uphika inkolo",
      "Lowo ngulowo uphatha kakubi inkedama",
      "Ongakhuthazi kondliwa kwamahlwempu",
      "Yeha kubakhonzi",
      "Abangenankathalo ngemithandazo yabo",
      "Abanqwenela ukubonwa (ngabantu xa besenza izenzo zabo zonqulo)",
      "(Kodwa) besala namancedwana amancinane (eentswelo zobumelwane)"
    ]
  },
  {
    "chapter": 108,
    "versesCount": 3,
    "verses": [
      "Inene wena Sikuphe iKawthar",
      "Ngoko ke thandaza eNkosini yakho, unikele (amadini) kuYo",
      "Inene lowo ukuchasileyo nguye oza kunqanyulwa (angabikho alityalwe)"
    ]
  },
  {
    "chapter": 109,
    "versesCount": 6,
    "verses": [
      "Yithi: Hini na nina bangakholwayo",
      "Andikunquli oko nina nikunqulayo",
      "Nibe nani anikunquli oko mna ndikunqulayo",
      "Kanti nam andiyi kukunqula oko nina nikunqulayo",
      "Ukanti nani aniyi kukunqula oko mna ndikunqulayo",
      "Nina ninenkolo yenu nam ndinenkolo yam"
    ]
  },
  {
    "chapter": 110,
    "versesCount": 3,
    "verses": [
      "Lwakufika uNcedo luka-Allâh noloyiso",
      "Uze ubone abantu bengena enkolweni ka-Allâh (i-Islam) beziindimbane",
      "Zukisa iNkosi yakho ke ngoko ngendumiso, ucele itarhu (kuYo). Inene Yona nguMxoleli Ohlala Esamkela inguquko"
    ]
  },
  {
    "chapter": 111,
    "versesCount": 5,
    "verses": [
      "Mazitshabalale zombini izandla zika-Abû Lahab, (naye) atshabalale",
      "Ubutyebi bakhe nabantwana bakhe bungamncedi nganto",
      "Uza kutsha edangatyeni loMlilo odwanguzayo",
      "Nomfazi wakhe, umthwalikazi weenkuni",
      "Entanyeni yakhe uya kuqanyangelwa ngentambo yomthi wesundu"
    ]
  },
  {
    "chapter": 112,
    "versesCount": 4,
    "verses": [
      "Yithi nguAllâh, Mnye (Jwi)",
      "UAllâh nguNaphakade, Uphelele",
      "Akazali naYe Engazanga Wazalwa",
      "Ukanti akukho namnye ofana naYe"
    ]
  },
  {
    "chapter": 113,
    "versesCount": 5,
    "verses": [
      "Yithi: Ndicela ukhuseleko ngeNkosi yoms’obomvu",
      "Ekungcoleni kwezinto ezidaliweyo",
      "Ekungcoleni kobumnyama njengoko busanda",
      "Ekungcoleni kwabo benza ukuthakatha",
      "Nasekungcoleni kwalowo wenza umona njengoko esenza umona"
    ]
  },
  {
    "chapter": 114,
    "versesCount": 6,
    "verses": [
      "Yithi: Ndicela ukhuseleko ngeNkosi yoluntu",
      "UKumkani woluntu",
      "UThixo woluntu",
      "Ekungcoleni\tkomsebezi\twokungcola\torhoxayo\t(emva kokusebeza) kwakhe",
      "Lowo usebeza ezintliziyweni zoluntu",
      "Phakathi kweejinni naphakathi koluntu"
    ]
  }
]